<div class="container">
<div class="book-utils">
<div id="qrcode"></div>
<a href="/Janka_Kupala/Raskidanaje_hniazdo.epub">epub</a>
<br/><a href="https://files.knihi.com/originals/Kupala.raskidanae_gniazdo.pdf">Вільня, 1919</a>
<div> </div>
<div style="vertical-align: middle">
<label class="switch">
<input id="dictSwitch" type="checkbox"/>
<span class="slider round"></span>
</label>
</div>
<div id="nodictLabel">Падключыць<br/>слоўнікі</div>
<div id="dictLabel" style="display: none">Націскайце на<br/>словы ў тэксце</div>
</div>
<!-- HEADER_FIELD Authors: Янка Купала -->
<!-- HEADER_FIELD CreationYear: 04.09.1913 -->
<!-- HEADER_FIELD FirstPublicationYear: 1919 -->
<!-- HEADER_FIELD Original1: Kupala.raskidanae_gniazdo.pdf -->
<!-- HEADER_FIELD Original1desc: Вільня, 1919 -->
<!-- HEADER_FIELD Original1sha1: 3dec019e7e7f658ab20dfd9eb6f079a8bdb8e230 -->
<!-- HEADER_FIELD SectionAuthor: П'есы -->
<!-- HEADER_FIELD SectionsTheme: Драматургія -->
<!-- HEADER_FIELD Source: http://www.rv-blr.com/lіtaratura/vіew/79 -->
<!-- HEADER_FIELD StyleGenre: мастацкі/п’еса -->
<!-- HEADER_FIELD Title: Раскіданае гняздо -->
<!-- HEADER_FIELD Title2: Драма ў пяці актах -->
<!-- HEADER_FIELD Uploaded: 2011-08-11T12:00:00Z -->
<h2><a href="http://knihi.com/Janka_Kupala/">Янка Купала</a></h2>
<h2>Раскіданае гняздо</h2>
<h2 class="title2">Драма ў пяці актах</h2>
<div style="height: 3rem"></div>
<!-- TOC_BEGIN -->
<a href="#chapter1">Асобы</a><br/>
<a href="#chapter2">Акт першы</a><br/>
  <a href="#chapter3">З'ява І</a><br/>
  <a href="#chapter4">З'ява ІІ</a><br/>
  <a href="#chapter5">З'ява ІІІ</a><br/>
  <a href="#chapter6">З'ява IV</a><br/>
  <a href="#chapter7">З'ява V</a><br/>
  <a href="#chapter8">З'ява VI</a><br/>
  <a href="#chapter9">З'ява VII</a><br/>
  <a href="#chapter10">З'ява VIII</a><br/>
  <a href="#chapter11">З'ява IX</a><br/>
  <a href="#chapter12">З'ява X</a><br/>
  <a href="#chapter13">З'ява XI</a><br/>
  <a href="#chapter14">З'ява XII</a><br/>
<a href="#chapter15">Акт другі</a><br/>
  <a href="#chapter16">З'ява І</a><br/>
  <a href="#chapter17">З'ява ІІ</a><br/>
  <a href="#chapter18">З'ява ІІІ</a><br/>
  <a href="#chapter19">З'ява IV</a><br/>
  <a href="#chapter20">З'ява V</a><br/>
  <a href="#chapter21">З'ява VI</a><br/>
  <a href="#chapter22">З'ява VII</a><br/>
  <a href="#chapter23">З'ява VIII</a><br/>
  <a href="#chapter24">З'ява IX</a><br/>
<a href="#chapter25">Акт трэці</a><br/>
  <a href="#chapter26">З'ява І</a><br/>
  <a href="#chapter27">З'ява ІІ</a><br/>
  <a href="#chapter28">З'ява ІІІ</a><br/>
  <a href="#chapter29">З'ява IV</a><br/>
  <a href="#chapter30">З'ява V</a><br/>
  <a href="#chapter31">З'ява VI</a><br/>
  <a href="#chapter32">З'ява VII</a><br/>
<a href="#chapter33">Акт чацвёрты</a><br/>
  <a href="#chapter34">З'ява І</a><br/>
  <a href="#chapter35">З'ява ІІ</a><br/>
  <a href="#chapter36">З'ява ІІІ</a><br/>
  <a href="#chapter37">З'ява IV</a><br/>
  <a href="#chapter38">З'ява V</a><br/>
  <a href="#chapter39">З'ява VI</a><br/>
<a href="#chapter40">Акт пяты</a><br/>
  <a href="#chapter41">З'ява І</a><br/>
  <a href="#chapter42">З'ява ІІ</a><br/>
  <a href="#chapter43">З'ява ІІІ</a><br/>
  <a href="#chapter44">З'ява IV</a><br/>
  <a href="#chapter45">З'ява V</a><br/>
<br/><br/>
<!-- TOC_END -->
<!-- BOOK_BEGIN -->
<h3><a id="chapter1"></a>Асобы</h3>
<p> </p>
<p><span class="ROLE">Лявон Зяблік</span> – пажылы гаспадар, кульгавы, гадоў пад 50.</p>
<p><span class="ROLE">Марыля</span> – яго жонка, нараклівая, замучаная жыццём, худая кабеціна, гадоў 48.</p>
<p><span class="ROLE">Сымон</span>, 24 г.    \</p>
<p><span class="ROLE">Зоська</span>, 18 г.       \</p>
<p><span class="ROLE">Данілка</span>, 14 г.      } дзеці Зябліка.</p>
<p><span class="ROLE">Аленка</span>, 8 г.        /</p>
<p><span class="ROLE">Юрка</span>, 7 г.          /</p>
<p><span class="ROLE">Старац</span>, гадоў пад 70.</p>
<p><span class="ROLE">Паніч</span>, гадоў 23.</p>
<p><span class="ROLE">Незнаёмы</span>, гадоў 35.</p>
<p><span class="ROLE">Двое дворных людзей</span>.</p>
<p> </p>
<p class="THEATRE-COMMENT">Рэч дзеецца ў 1905 г. Першы акт у хаце Зяблікаў, а рэшта чатыры – на руіне той жа самай хаты.</p>
<p> </p>
<h3><a id="chapter2"></a>Акт першы</h3>
<p> </p>
<p class="THEATRE-COMMENT">Час каля Купалля. Поўдня. Хата Зябліка. Марыля — хворая: то сядзіць, то ляжыць на ложку. Данілка на зямлі скрыпку майструе. Старац сівы, як голуб, абчэплены торбамі і з кіем у руках сядзіць на лаве.</p>
<p> </p>
<h4><a id="chapter3"></a>З'ява І</h4>
<p> </p>
<p class="THEATRE-COMMENT">(Mapыля, Данілка, Старац.)</p>
<p> </p>
<p><span class="ROLE">Стаpaц</span>. Так, так, пані гаспадыня! Заўсёды бяда бяду вядзе, але ніколі не трэба здавацца. Ліха перамелецца, і ўсё добра будзе. Калісь і мяне ціскалі няшчасці з усіх бакоў, а цяпер... Э! Што казаць? — Жыву сабе і гора ніякага не знаю. Торбачкі за плечы, кій сукаваты ў рукі і хаджу сабе, як ні ў чым не бывала, па дарожках пуцявінках. Так, так, пані гаспадыня!</p>
<p><span class="ROLE">Марыля</span> <span class="TC">(гаворыць з трудом)</span>. Гэта ж толькі падумаць, дзедка. Мала усялякага безгалоўя, а тут на табе, яшчэ гэта хвароба. Лета не за тарою, скора касьба пачнецца, жніво, работы гібель, а ты ляжы тут прыкава-най да ложка, як пакутніца якая. Лепей хай бы ўжо смертачка прыйшла на маю галаву няшчасную, дык хаця б хаты не завальвала. Не так я вясну спатыкала і праводзіла, як мне сёлета прыйшлося, ох, не так, як і сам знаеш! <span class="TC">(Кашляе.)</span> А тэты суд у майго з дваром... То ж не давядзі ты, Божанька. Гаспадарку ўсю змарнавалі, да няма нічога дайшлі, і сягоння ўжо не ведаеш чалавек, дзе заутра сонейка прыйдзецца сустрэнуць. Ох, Божа ты наш справядлівы, за якія грахі цяжкія караеш ты нашу сямейку! Ах, як жа цяжанька! Падай мне вады, Данілка. <span class="TC">(Данілка падае.)</span></p>
<p> </p>
<p><span class="ROLE">Данілка</span>. Праўду мамка кажа. Страшэнна нягодна жыць на свеце. Вось хоць бы і мне такая бяда зрабілася: скрыпку старую, што была ў мяне раней, татка са злосці паламаў, а цяпер і рабі што хочаш. Пакуль жа я новую такую змайструю... Ну, але затое калі і зраблю, дык вот жа зайграю — цэлы свет дзіву дасца!</p>
<p><span class="ROLE">Старац</span>. А дзе ж гаспадар ваш, пані гаспадыня?</p>
<p><span class="ROLE">Данілка</span>. Тата пайшоў у двор прасіцца, каб яшчэ трохі пачакалі і не выкідалі нас адгэтуль.</p>
<p><span class="ROLE">Марыля</span>. Так, так. Сягоння сышоу час наш выехаць, а мой нічога яшчэ сабе не прыстараўся.</p>
<p><span class="ROLE">Старац</span>. Дрэнна, вельмі дрэнна, калі так выходзіць. Свайго не меўшы,— трэба легчы спаць не еўшы.</p>
<p><span class="ROLE">Данілка</span>. Вось табе дык добра, дзедка: з адной хаты выкінуць, дык у другую пойдзеш.</p>
<p><span class="ROLE">Марыля</span>. Усе ж да апошняга часу думалі, што за нам! зямлю прызнаюць, тым часам наадварот выйшла.</p>
<p><span class="ROLE">Старац</span>. Так, так, пані гаспадыня. Чалавек страляе, а чорт кулю носіць.</p>
<p><span class="ROLE">Марыля</span>. Мой жа чалавек — каб вы, дзедка, бачы-лі: за апошні час як набраў сабе нечага ў галаву, дык проста з розуму сыходзіць. Учарнеў, асунуўся, азыз, толькі таўпехаецца з кута ў кут, як сам не свой. Баюся, дзедка, вельмі баюся, каб з ім, барані божа, чаго благога не сталася.</p>
<p> </p>
<h4><a id="chapter4"></a>З'ява ІІ</h4>
<p> </p>
<p class="THEATRE-COMMENT">(Тыя ж і Сымон.)</p>
<p> </p>
<p><span class="ROLE">Сымон</span> <span class="TC">(уваходзіць з тапаром і кладзе яго за лаву)</span>. Ці гэта яшчэ не вярнуўся?</p>
<p><span class="ROLE">Марыля</span>. і Данілка. Не, нямашака яшчэ,</p>
<p><span class="ROLE">Сымон</span>. А дзедка ўсё госціць у нас!</p>
<p><span class="ROLE">Старац</span>. Але, сынку мой. 3 мамкай тваёй загава-рыліся аб справах вашых хатніх. Як уважаю, то не лёганькі будзеце мець сёлетні гадок.</p>
<p><span class="ROLE">Сымон</span>. Э! Нічога, дзядочак. Пакуль будзе хоць якая малая магчымасць, то не дадзімся жыўцом ваўку ў зубы. Паглядзіш!</p>
<p><span class="ROLE">Стаpaц</span>. Смела, сынку мой, варожыш. Можа, i не дасіся ваўку ў зубы, але жыццё бярэ ў свае лапы, ох, як бярэ! Не такія яшчэ дужыя і смелыя здаюцца на яго ласку i няласку. Так, так, сынку мой! Адвага наша — адно, а жыццё — другое, І найбольш верх бярэ гэта апошняе.</p>
<p><span class="ROLE">Сымон</span>. А мы з гэтам не папусцімся, дык што ж з намі гэта жыццё зробіць?</p>
<p><span class="ROLE">Старац</span>. Тата ўжо нядуж твой.</p>
<p><span class="ROLE">Сымон</span>. Ну, то ў мяне сілы хопіць — за яго, за сябе, за ўсіх нас.</p>
<p><span class="ROLE">Старац</span>. Дай Божа, дай Божа, каб табе гэтай сілачкі ставала да канца жыцця. Бяда толькі, што сіла людская не заўсёды на дабро ідзе.</p>
<p><span class="ROLE">Сымон</span>. Я i не думаю з сваей сілай у цемнякі ці разбойнікі пайсці.</p>
<p><span class="ROLE">Старац</span>. Не кажу табе гэтага, сынку мой, але моладасць свае права мае. Я сам быў маладым!</p>
<p><span class="ROLE">Марыля</span>. Нічога яму, дзедка, не ўгаворыш. Не такой падатлівай натуры ён у мяне ўдаўся. Хоць галавой наложыць, а свайго мусіць дапяць.</p>
<p><span class="ROLE">Данілка</span>. Сымонка, ты па мне пайшоў: і я хоць галавой налажу, а скрыпачку такі зраблю сабе новую!</p>
<p><span class="ROLE">Сымон</span>. Які я ўжо ўдаўся, такі і буду, а свайго ў крыўду не папушчу, хоць бы там свет дагары нагамі перакуліўся. Бяда — часу няма болей гаварыць аб гэтым. Пайду, можа, гэту сустрэну. Карціць мне даведацца, што там яму ў дварэ сказалі.</p>
<p> </p>
<h4><a id="chapter5"></a>З'ява ІІІ</h4>
<p> </p>
<p class="THEATRE-COMMENT">Марыля, Данілка, Старац.</p>
<p> </p>
<p><span class="ROLE">Старац</span>. Ох, маці, маці! Высака твой сынок падымацца хоча, але каб нізка часам не зваліўся.</p>
<p><span class="ROLE">Марыля</span>. Цяжанька мне з ім якую радачку даць. Змалку дзён такі: як толькі нарадзіўся, дык i то сябе паказаў — грудзей не прыняў, так, без малака, качаўся. Я тады ў двор за мамку засталася.</p>
<p><span class="ROLE">Старац</span>. Гартаунейшы i выйшау ён затое. А у дварэ, кажуць, перамены цяпер вялікія пайшлі.</p>
<p><span class="ROLE">Марыля</span>. Але, дзедка,— перамены. Як вярнуўся малады паніч недзе з далекага краю, з навук, дык усе пайшло ўверх дном — усіх чыншавікоу сталі чысціць. Не чакае, пакуль суды пакончацца, а наперад за ўсіх заставы кладзе і высяляе; з намі таксама выйшла.</p>
<p><span class="ROLE">Старац</span>. Ведаю, ведаю, пані гаспадыня! Старыя парадкі раскідаюць па свеце, а новых, лепшых, нешта не відаць і не відаць.</p>
<p><span class="ROLE">Данілка</span>. Як уважаю, то, мусіць, толькі я адзін новым парадкам на сваей новай скрыпцы зайграю.</p>
<p> </p>
<h4><a id="chapter6"></a>З'ява IV</h4>
<p> </p>
<p class="THEATRE-COMMENT">(Тыя ж i Зоська.)</p>
<p> </p>
<p><span class="ROLE">Зоська</span> <span class="TC">(уваходзіць з кветкамі ў руках)</span>. А-а! Дзядочак к нам на госці прыплёўся.</p>
<p><span class="ROLE">Старац</span>. Так, так, мая дачушка! Прыплёуся божым словам вас пахваліць; зараз далей паплятуся з тым самым.</p>
<p><span class="ROLE">Зоська</span> <span class="TC">(падсядаючы к Старцу)</span>. Добра, што я дзедку тут застала,— маю просьбу да цябе.</p>
<p><span class="ROLE">Старац</span>. Слухаю, мая дачушка, слухаю. Хэ-хэ-хэ! Думаў, што я толькі усе мушу прасіць, ажно, як бачу, то i ў мяне прасіць нечага хочуць. Хэ-хэ-хэ! Яшчэ распанею з гэткага гонару.</p>
<p><span class="ROLE">Зоська</span>. Дзедка заўсёды жартуе з мяне, а я толькі буду прасіць таго, чаго ўсе людзі цябе вечна просяць.</p>
<p><span class="ROLE">Данілка</span>. Ну, значыць, прапала дзедава панства!</p>
<p><span class="ROLE">Зоська</span>. На, вось табе, дзедачка, кветак трошкі, а ты памаліся... за здаровейка...</p>
<p><span class="ROLE">Старац</span>. За чыё, мая дачушка: за татава, матчына, а можа?..</p>
<p> </p>
<p><span class="ROLE">Зоська</span> <span class="TC">(нахіляючыся да Старца, каб маці і Данілка не чулі)</span>. Памаліся, дзедка, за здароўе нашага паніча.</p>
<p><span class="ROLE">Старац</span>. Добра, дзетачка! Я за ўсіх малюся, за каго толькі просяць — і за жывых, і за нябожчыкаў. Толькі вось, што я з тваімі гэтымі кветкамі рабіць буду?</p>
<p><span class="ROLE">Зоська</span>. Як будзеш, дзедка, у цэркаўцы, дык на абразок іх павесь.</p>
<p><span class="ROLE">Данілка</span>. Або к сваёй торбачцы прышпілі, каб харашэй выглядала.</p>
<p><span class="ROLE">Старац</span>. Праўда, сынку мой. Як прыгажэй будзе выглядаць, то, можа, і кідаць болей будуць.</p>
<p><span class="ROLE">Зоська</span>. Абы толькі не каменнем, дзедка.</p>
<p><span class="ROLE">Старац</span>. Хэ-хэ-хэ! Усяк бывае, дзеткі мае, усяк! Хто хлебам, хто каменнем, а кожны нечым ды кіне. <span class="TC">(Збіраецца выходзіць.)</span></p>
<p><span class="ROLE">Марыля</span>. Ужо дзедка выходзіць ад нас?</p>
<p><span class="ROLE">Старац</span>. Ужо, пані гаспадыня, ужо! Не сядзіцца мне доўга на адным месцы. I так па капельцы ўсюды гора назбіраеш чалавечага, ажно несці цяжанька, а што ж бы было, каб даўжэй заседжваўся ў адной хаце? Хэ-хэ-хэ! Шчасліва аставацца! Слава Хрысту!</p>
<p><span class="ROLE">Усе</span>. Слава! Слава! I на векі вякоў.</p>
<p> </p>
<h4><a id="chapter7"></a>З'ява V</h4>
<p> </p>
<p class="THEATRE-COMMENT">(Марыля, Зоська, Данілка.)</p>
<p> </p>
<p><span class="ROLE">Зоська</span> <span class="TC">(садзячыся каля маткі на ложку)</span>. Мамачка, бачыце, якія прыгожанькія кветачкі?</p>
<p><span class="ROLE">Марыля</span>. Бачу, бачу, хоць як праз сетку: туман нейкі ў вачах стаіць. Але дзе ты гэта лётаеш? Упыну на цябе нямашака ніякага.</p>
<p><span class="ROLE">Зоська</span>. Не сядзіцца мне, мамачка, у хаце: тут неяк так душна, дык я ўзяла і пабегла на сенажаць. Там хадзіла сабе каля рэчкі і кветачкі для цябе вось гэтыя рвала; ты ж іх калісь, як здарова была, так любіла!.. Ах, мамачка, як цяпер хораша на сенажаці! Травіца зелянеецца, кветачкі цвітуць, ой, як прыгожа цвітуць. А вольхі над рэчкай так лісточкамі шалясцяць, так шапацяць, як быццам штосьці дужа цікавае хочуць табе расказаць! Мамка, мамка! Ты, здаецца, заснула? Ці чуеш, што я табе кажу?</p>
<p><span class="ROLE">Марыля</span>. Чую, міленькая, чую, хоць у вушах шуміць, як у млыне якім.</p>
<p><span class="ROLE">Зоська</span>. Сонейка яснае свеціць і грэе, ах, як сонейка грэе І свеціць! А птушачкі пяюць, аж заліваюцца! Так цёпла, так прыгожа на свеце! Мамка, а як табе?</p>
<p><span class="ROLE">Марыля</span>. Мне, дзеткі, халодна і жудка.</p>
<p><span class="ROLE">Зоська</span>. Не гаварыце так, мамка, а то і мне робіцца халодна і жудка ад тваіх слоў... Ага! Нарвала, значыцца, я табе кветачак, падышла к рэчцы, нагнулася і гляджуся ў вадзіцу, як у люстэрку якраз, я другая там адсвечваюся. Заглядзелася гэтак, аж нехта хапель мяне ў пояс! Я ў крык, вырывацца, гляджу,— аж гэта паніч з двара. I так стаў абымаць мяне і цалаваць! Я стузянулася раз, другі і вырвалася. Але які ён прыгожанькі, каб мамка бачыла!</p>
<p><span class="ROLE">Марыля</span>. Ведама, паніч! <span class="TC">(Убок.)</span> Сваімі грудзьмі, што і яе, выкарміла, а ён... <span class="TC">(Да Зоські.)</span> Не займайся вельмі з ім, дачушка.</p>
<p> </p>
<p><span class="ROLE">Зоська</span>. Я ж нічога, мамачка. <span class="TC">(Пауза.)</span> Ах, каб ведала, мамка, які я сон сягоння сніла?! Хочаш, дык я раскажу.</p>
<p><span class="ROLE">Данілка</span>. Раскажы, Зоська, раскажы! Бо і я ж люблю вельмі сны сніць. Толькі пачакай — я малых паклічу, хай і яны паслухаюць.</p>
<p> </p>
<p class="THEATRE-COMMENT">Выходзіць і цераз хвіліну варочаецца з Аленкай і Юркам.</p>
<p> </p>
<h4><a id="chapter8"></a>З'ява VI</h4>
<p> </p>
<p class="THEATRE-COMMENT">(Тыя ж і Аленка з Юркам.)</p>
<p> </p>
<p><span class="ROLE">Данілка</span> <span class="TC">(да Аленкі і Юркі)</span>. Ну, садзіцеся, малыя! Толькі ціха будзьце! Зоська сон будзе расказваць.</p>
<p><span class="ROLE">Аленка</span> і <span class="ROLE">Юрка</span> <span class="TC">(садзяцца на зямлі каля матчынага ложка)</span>. Ну, пачынай, Зоська! Мы гатовы!</p>
<p> </p>
<p><span class="ROLE">Зоська</span>. Здаецца, прыйшоў да нас у хату нехта такі незвычайны — на галаве месяц, у руцэ сонца трымае; прыйшоў ён і кажа: «Годзе вам тут сядзець, годзе гібець, хадзіце за мной!» Мы спачатку, здаецца, перапужаліся, а пасля нічога. Ён так добра на нас паглядзеў, аж быццам у вачах яго слезы засвяціліся. Сабраліся мы усе — ты, гэта, я, Сымон, Данілка і малыя — ды пайшлі гэтак за ім, кінуўшы і хату, і гаспадарку ўсю сваю. Як толькі мы выйшлі — ён і кажа: «Што б там перад вамі ці за вамі ні рабілася — не аглядайцеся назад, а ідзіце за мной усе наперад, усё наперад!» Ішлі мы гэтак, ішлі, ажно бачьш — нейкае кругом нас страшэннае балота: гадзіны, вужакі, сліўні так і капашаць, як у гаршку якім...</p>
<p><span class="ROLE">Данілка</span>. Ай-я-я! Вужакі і сліўні?</p>
<p><span class="ROLE">Зоська</span>. Але нас крануць баяцца: ён усё іх сонцам адстрашвае,— толькі сыкаюць і выкручваюцца. Мінулі мы гэта балота вужачае, ідзём,— ажно ўвайшлі мы ў цёмны-цямнюсенькі, дзікі лес. Вецер у галінах трашчыць і свішча, звяр'ё ўсялякае вые, зубамі ляскоча, на нас кідаецца...</p>
<p><span class="ROLE">Данілка</span>. Божухна! Звяр'ё ўсялякае! Вось жудасць! Я, мусіць, памёр бы там са страху.</p>
<p><span class="ROLE">Зоська</span>. Але крануць не смеюць — ён і іх, як вужак, усё сонцам адганяе. Перайшлі мы тэты звярыны лес, ідзём — ажно ўсходзім на вялікае-вялікае поле пясчанае — віхор толькі арэ ды барануе, ды толькі дзе-нідзе на полі гэтым тырчаць пасохшыя вольхі, вербы, асіны. Па гзтым дзярэўі — з аднаго на другое — пера-лятаюць птушкі нейкія чорныя, такія страшный,— жудасна і сказаць! Да нас падлятаюць, распускаюць кіпцюры, раззяўляюць глюгі,— здаецца, раздзерці і глынуць нас хочуць.</p>
<p><span class="ROLE">Данілка</span>. Ах, як страшна! Балазе што хоць мяне не глынулі.</p>
<p><span class="ROLE">Зоська</span>. Але нічога: яго — нашага павадыра — і сонца баяцца. Мінулі гэта поле птушынае, Ідзём. Нарэшце затрымаліся ў тым месцы, дзе вясёлка спускалася. Тут ён ізноў так кажа: «Ідзіце за мной следам па гэтай шматкалёрнай дарожцы!» Мы ўздзівіліся, але што ты зробіш? — пайшлі. I падымаемся штораз вышэй, вышэй, мінулі хмары, воблакі, аж да самых зорак забраліся, а там, па млечнай пуціне, з зоркі на зорку пераскакваючы, цягнемся далей; а зоркі хоць свецяцца, але не пякуцца: як па кветачках гэтых, ступаем па іх...</p>
<p><span class="ROLE">Данілка</span>. А у ногі не калоліся гэныя зоркі?</p>
<p><span class="ROLE">Зоська</span>. I прыйшлі мы ў нейкую харошую краіну, якой я ў жыцці не бачыла, не чула і не сніла. Зіхацістыя кветкі сйрозь рассыпаны, як тыя зоркі, што мы ішлі па іх: сады нейкія нянаскія так цвітуць, так цвітуць, куды прыгажэй, як нашы вішні ды яблыні! На гэтых садах калышуцца птушкі райскія — пер'е іх, як брыльянтамі усыпана і дыяментамі; а пяюць яны — мільён салавейкаў нашых так не патрапіць...</p>
<p>У садах па далінках рэчкі бягуць, а вадзіца так пераліваецца, як бы сонца ў тых шкелках, што мы бачылі пры ліхтарах у цэркаўцы!.. Ідзём гэтым садам-раем ды ідзём, ажно калі пагля-дзім!.. Стаіць палац відам не віданы, слыхам не слыханы; увесь зіхаціць, як бы з самага сонца быў зроблены: сцены залатыя-залатыя, а страха бліскучымі маланкамі пакрыта. Увайшлі мы ў гэты палац, азіраемся навокал, і што ж? — На самым пачэсным месцы сядзіць святы Спас, а каля яго Матка Боская, святы Юр'я, Мікола і Ілья!</p>
<p><span class="ROLE">Данілка</span>. Нават Ілья і Мікола! Вось дык дзіва!</p>
<p><span class="ROLE">Зоська</span>. I шмат, шмат усялякіх святых, меншых і болыыых! Падышлі мы к Спасу, а ён, добранькі, і кажа: «Годзе вам на зямлі пакутаваць, прыйшла ўжо пара са мной вам разам панаваць! Святы Петра,— тут пака-заў ён на гэнага, што нас вёў,— будзе над вамі апеку мець на векі вечныя...»</p>
<p> </p>
<p class="THEATRE-COMMENT">Паўза.</p>
<p> </p>
<p><span class="ROLE">Данілка</span>. Ну, а далей што было?</p>
<p><span class="ROLE">Зоська</span>. Нічога! Тут я і прабудзілася.</p>
<p><span class="ROLE">Данілка</span>. Шкода, што мы там не асталіся. Там бы, можа, мне і скрыпку памаглі скарэй зрабіць.</p>
<p> </p>
<p><span class="ROLE">Зоська</span>. Мамка, ці ты ўсё чула? Ну, як па-твойму: добры сон ці не?</p>
<p><span class="ROLE">Марыля</span>. Чаму не чула. Добры сон, вельмі добры сон! Бог яшчэ на нас, як відаць, не забыўся, а я думала...</p>
<p><span class="ROLE">Зоська</span>. Вось і тата ідзе!</p>
<p> </p>
<p class="THEATRE-COMMENT">Уваходзіць Лявон і садзіцца за сталом. Аленка і Юрка выходзяць.</p>
<p> </p>
<h4><a id="chapter9"></a>З'ява VII</h4>
<p> </p>
<p class="THEATRE-COMMENT">(Марыля, Зоська, Данілка, Лявон.)</p>
<p> </p>
<p><span class="ROLE">Лявон</span>. Ну, што? Як маці?</p>
<p><span class="ROLE">Зоська</span>. Нічога! Мамка сягоння як бы весялей трохі.</p>
<p><span class="ROLE">Марыля</span> <span class="TC">(закашляўшыся)</span>. А бач, і ты ўжо прыйшоў! Што ж там чуў?</p>
<p> </p>
<p><span class="ROLE">Лявон</span>. Што чуў, што чуў? Старую песню: не адпускаецца. Сягоння высяляць будуць: ужо фурманкі ў іх наладжаны.</p>
<p><span class="ROLE">Марыля</span>. Так! сягоння! А я і з ложка не магу сысці. Як жа гэта будзе?</p>
<p><span class="ROLE">Лявон</span> <span class="TC">(з горыччу)</span>. Нічога! Вынесуць, як княгіню якую. Не бядуй па гэтым.</p>
<p><span class="ROLE">Зоська</span>. А як жа будзе з пасевамі? Няўжо нам і пажаць не дадуць?</p>
<p><span class="ROLE">Данілка</span>. Вось дурная! Як жаць не будзеш, дык менш работы будзе, а то ўжо і так па самыя вушы мне гэта гаспадарка дадзела: цягам рабі ды рабі!</p>
<p><span class="ROLE">Марыля</span>. Куды ж мы дзенемся?</p>
<p><span class="ROLE">Лявон</span>. Нікуды! У чыстае поле!..</p>
<p><span class="ROLE">Марыля</span>. Можа, да каго з суседзяў можна было б перабрацца да часу. Не прасіўся?</p>
<p><span class="ROLE">Лявон</span>. Прасіўся і маліўся. У адных няма месца, другія баяцца: «адвячаць» яшчэ, кажуць, будзем; з судом і законам не жарты.</p>
<p><span class="ROLE">Зоська</span>. Дык як будзе, татка?</p>
<p><span class="ROLE">Лявон</span>. Так будзе, як будзе! Ты, Сымон і Данілка служыць пойдзеце, а я з маткай вашай і з меншымі жабраваць пайду. Вось што будзе!</p>
<p><span class="ROLE">Данілка</span>. І я пайду жабраваць. Не хачу служыць.</p>
<p><span class="ROLE">Зоська</span>. <span class="TC">(глуха)</span>. Служыць пойдзем!..</p>
<p> </p>
<p><span class="ROLE">Марыля</span>. У жабраніну ісці!.. Божа, Божа!</p>
<p><span class="ROLE">Лявон</span> <span class="TC">(як бы сам да сябе)</span>. Служыць і жабраваць! Ха-ха-ха! Зяблікі служыць і жабраваць! Бацькі і дзяды жылі на гэтым куску зямелькі. Вечна думал! жыць. Чынш плацілі, талаку рабілі ў двор, як паншчыну якую; пасеку карчавалі, будаваліся... вечна думал! жыць, а цяпер! Цяпер сын і ўнукі служыць і жабраваць... гаспадарскія сын і ўнукі. Ха-ха-ха! <span class="TC">(Ідзе к парогу, п'е ваду і зноў садзіцца.)</span></p>
<p><span class="ROLE">Марыля</span>. Я казала, што нічога не выйдзе. Ці з багатым беднаму судзіцца? Пакуль з багатага пух, то з беднага дух. Цэлыя вёскі такіх, як мы, з хат у поле вывозілі ад пасеваў, ад усяго дабра.</p>
<p><span class="ROLE">Лявон</span>. А чаму стараверы выиграл!, хоць пазней за бацькавага дзеда ў Барках пасяліліся? Чаму?</p>
<p><span class="ROLE">Марыля</span>. Бо, відаць, для іх права другое.</p>
<p><span class="ROLE">Лявон</span>. Не ўсё роўна людзі?</p>
<p><span class="ROLE">Марыля</span>. <span class="TC">(кашляючы)</span>. Усе роўна, ды, мусіць, не ўсё роўна. Але каб не слухаў гэтага свайго адваката Клепатоўскага, то калі б і выгнал!, дык хоць гаспадарка засталася б, а так...</p>
<p><span class="ROLE">Лявон</span>. А так прапала, не вернеш! Нашто дарма сабе і другім сэрца ад'ядаць.</p>
<p><span class="ROLE">Марыля</span>. Жартачкі! Пяць гадоў судзіліся. Апошнюю карову і коніка сёлета прадаў. Апошнюю кароўку!</p>
<p><span class="ROLE">Зоська</span>. I маю цялушачку, што мамка аддала мне гадаваць сабе на пасаг калісь.</p>
<p><span class="ROLE">Лявон</span>. Што ўспамінаць, чаго не вернеш! Кожын па часе мае розум. Я толькі хацеў праўды шукаць. Ха-ха-ха! Здурэў і праўды шукаў. <span class="TC">(Водзячы вачыма па хаце пасля некаторае паўзы, панура, тужліва.)</span> Дзедава хата састарэлася, як і ён, нябожчык, трэба было новую ставіць... 3 бацькам цягалі бярвенне... падарваўся стары, памёр... тады сам адзін мусіў кончыць... Цяжка было аднаму, але неяк даў рады, толькі трохі нагу прыпсаваў, і хадзіць няма як роўна. <span class="TC">(Глянуушы ў акно.)</span> 3 дзедам садок садзілі... Знаўся нябожчык, як хадзіць каля дрэўцаў... сам умеў прышчапляць. Садок вырас. 3 бацькам ужо кожнага Спаса мел! што свянціць... 3 зямелькай зжыўся, як з роднай маткай... Кожны каменьчык на полі і кожны кусцік на сенажаці змалку ўжо знаў як сваіх пяць пальцаў на руцэ... На гэтых гонейках пасціў скаціну... араў, сеяў, касіў. А тут!.. Суд — вон выганяюць! Кінуць тую хату, скуль бацьку і матку на магілкі вывез, кінуць тое поле, дзе кожную скібіну потам крывавым скрапіў. Эх, эх! I я гэта маю дарма ўступіць, адрачыся? Чалавек з зямлёй зрастаецца, як гэта дрэва: ссячы дрэўца — засохне, адбяры ў чалавека зямлю — згіне.</p>
<p> </p>
<p><span class="ROLE">Данілка</span>. Дык хай бы татка купіў ад двара.</p>
<p><span class="ROLE">Лявон</span>. Купіў, купіў! А закон пазваляе такім, як мы, купляць? А чынш плацячы, я не выкупіў тэту зямлю? Ды што ты знаеш...</p>
<p><span class="ROLE">Марыля</span>. <span class="TC">(як бы праз сон)</span>. А цяпер — на бадзянне, на вечныя мукі, вечныя здзекі, на бадзянне вечнае!...</p>
<p><span class="ROLE">Зоська</span>. Служыць ісці ў чужую хату, да чужых людзей. У няволю ісці!</p>
<p><span class="ROLE">Лявон</span> <span class="TC">(глуха)</span>. Чым я вінен? Чым я вінен? Што любіў тэту зямлю, тэту родную нашу!.. За тое вінен я? За тое любіў яе, каб яна мсцілася нада мной, над нам! і ў свет гнала... Ха-ха-ха! Зямля гоніць тых ад сябе, што з веку ў век свенцяць яе сваёй крывёй гарачай і потам салоным? I за што? За што? <span class="TC">(Звесіў галаву і няўзнак уцірае слезы.)</span></p>
<p><span class="ROLE">Зоська</span> <span class="TC">(падыходзщь і гладзщь па галаве бацьку)</span>. Не марыкуйце вельмі, татачка! Юньце вельмі бедаваць! Не згінем на свеце... Што ж рабіць? Неяк жа ды будзем жыць. Не маркоцьцеся, татачка. Я сягоння сон добры сніла.</p>
<p> </p>
<h4><a id="chapter10"></a>З'ява VIII</h4>
<p> </p>
<p class="THEATRE-COMMENT">(Тыя ж і Сымон.)</p>
<p> </p>
<p><span class="ROLE">Сымон</span> <span class="TC">(убягаючы)</span>. Гэта! Чаго сядзіш? Дворныя сохі гародніну і пшаніцу заворваюць!</p>
<p><span class="ROLE">Зоська</span>. Няхай заворваюць! Іх зямля — іх права.</p>
<p><span class="ROLE">Марыля</span> <span class="TC">(кашляючы)</span>. Дайце мне вадзіцы! Душна мне!</p>
<p> </p>
<p class="THEATRE-COMMENT">Зоська падае вады, падтрымлівае матку — тая п'е.</p>
<p> </p>
<p><span class="ROLE">Сымон</span>. Калі іх зямля, то няхай з'ядуць яе, але дабро наша — мы сеялі!</p>
<p><span class="ROLE">Лявон</span> <span class="TC">(наругаючыся)</span>. Мы сеялі, а людзі жнуць, ну дык што ж табе з гэтага прыбудзе што ці адбудзе? Га?</p>
<p> </p>
<p><span class="ROLE">Сымон</span>. Тата сваімі судамі гаспадарку ўсю прасудзіў, а цяпер апошняе двару на здзек аддаў!</p>
<p><span class="ROLE">Лявон</span>. Не я аддаў, а зямля сама сябе аддала ім на здзек. Я, ты, пяты, дзесяты штосьці ей не ўгадзіў, ну, дык і чураецца сваіх дзяцей.</p>
<p><span class="ROLE">Сымон</span>. Але нашае працы яна не чураецца. I мы затое павінны бараніць яе ўсёй сваей сілай.</p>
<p><span class="ROLE">Лявон</span> <span class="TC">(насмешліва)</span>. Ха-ха-ха! Будзе бараніць той сілай зямлю ад людзей, што тая ж зямля і тыя людзі даўно гэту сілу забралі ад яго! Разумненькі — няма чаго сказаць!</p>
<p><span class="ROLE">Сымон</span>. У таткі забралі, але ў мяне яшчэ не паспелі, і ў мяне хопіць моцы ў крыўду не дацца, я і не дамся! <span class="TC">(Хапае з-за лавы тапор і хоча бегчы, бацька адбірае.)</span></p>
<p><span class="ROLE">Лявон</span>. Ані мне важся чапаць іх! А не, то сваей жа рукой заб'ю цябе гэтым тапаром!</p>
<p><span class="ROLE">Сымон</span>. Я свайго толькі буду бараніць!</p>
<p><span class="ROLE">Зоська</span>. Тапаром?</p>
<p><span class="ROLE">Сымон</span>. Хоць бы і сваей галавой! Хто ж мне забароніць? <span class="TC">(Тузаюцца.)</span></p>
<p><span class="ROLE">Зоська</span>. <span class="TC">(разбараняючы і цалуючы рукі Сымона)</span>. Кінь, Сымонка! Не йдзі проці волі бацькі! Што ты там адзін зробіш? Мамку хворую толькі перапужалі.</p>
<p> </p>
<p><span class="ROLE">Данілка</span>. I мяне напалохалі. Пакіньце! Што вы — малыя дзеці — гэтак тузацца?</p>
<p><span class="ROLE">Лявон</span> <span class="TC">(да Сымона)</span>. Пушчай, разбойнік, тапор. <span class="TC">(Вырывав.)</span></p>
<p><span class="ROLE">Сымон</span>. Эх, тата, тата! А што нас чакае, як мы гэтак будзем папускацца?!</p>
<p><span class="ROLE">Лявон</span> <span class="TC">(апусціўшыся на лаву, панура)</span>. Трэба праўды шукаць не тапаром, а розумам. Дзед твой не меў розуму, я не маю, але ты яго мей, каб з часам цябе і тваіх дзяцей не ганялі гэтак, як сягоння.</p>
<p> </p>
<h4><a id="chapter11"></a>З'ява IX</h4>
<p> </p>
<p class="THEATRE-COMMENT">(Тыя ж і Аленка з Юркам.)</p>
<p> </p>
<p><span class="ROLE">Аленка</span> і <span class="ROLE">Юрка</span>. <span class="TC">(убягаюць у хату, уціраючы кулакамі слезы)</span>. Тата! тата! нейкія людзі страху з нашае хаты здзіраюць!</p>
<p><span class="ROLE">Лявон</span>. Няхай здзіраюць! Не вашае дзела!</p>
<p><span class="ROLE">Зоська</span>. Я пайду папрашу іх, можа...</p>
<p><span class="ROLE">Лявон</span> <span class="TC">(з сілай)</span>. Не трэба! Не йдзі! Годзе ўжо бацька твой спіны нагнуўся і парогаў наабіваў. Я сам вінен і за ўсіх вас адвет панясу перад людзьмі і перад Богам. Трэ было мне ў сваім часе выехаць з гэтае хаты і не чакаць, пакуль аж прыйдуць выкідаць. А цяпер... сам сабе яму выкапаў сваймі рукамі! <span class="TC">(Пасля некаторае паўзы.)</span> Так, так, сам сабе яму глыбокую выкапаў... Без часу прыходзіцца ў яе лезці. Згіненне якоесь прыступае і душыць мяне з усіх старой... У вачах цёмна робіцца... думкі туманяцца... штосьці горла сціскае, дыхнуць не дае. Тара нейкая навалілася на плечы і цісне мяне, як каменнем усяго прыгнятае, а звяр'ё нейкае абсядае і на косці мае трухлявыя ласіцца. <span class="TC">(Як памешаны.)</span> Дзе я? Што я? Цёмна, страшна кругом!..</p>
<p> </p>
<p class="THEATRE-COMMENT">Чуваць трэск над хатай, сыпецца пясок.</p>
<p> </p>
<p><span class="ROLE">Лявон</span>. Во, во! 3 неба пясок сыпецца, а можа, гэта зоркі нашы валяцца, што павядуць нас па свеце з кіем жабрачым? <span class="TC">(Прыглядаючыся, трывожна.)</span> Не! не! гэта не зоркі, а жывы пясок, што я на хату цягаў на сваіх плячах... О, мой пясочак... залаты пясочак! Я цябе цягаў на вышкі, угару, а ты мяне ўнізе на век! вечныя засыпеш. Сыпся! буйным градам сыпся!.. <span class="TC">(Як бы збудзіўшыся.)</span> Але што я гэта гавару? Што я маруджу? Трэба ісці хутчэй, каб выгадней прыгатавацца ў вялікую вандроўку!</p>
<p> </p>
<p class="THEATRE-COMMENT">Трэск, і відаць праз адчыненае акно, як валяцца салома і канцы палення з страхі. Аленка і Юрка туляцца са страху да Зоські.</p>
<p> </p>
<p><span class="ROLE">Лявон</span>. Вы тут пасядзіце, а я найду і мігам прыладжу ўсё к дарозе. Трэба мякчэй намасціць для маці калёсы, бо яны ж не дагадаюцца. На чужой павозцы ваша маці выедзе сягоння, як пані, з свае хаты! <span class="TC">(Абмахнуушы рукавом слёзы; выходзячы.)</span> Не выходзьце з хаты, пакуль я не вярнуся.</p>
<p> </p>
<h4><a id="chapter12"></a>З'ява X</h4>
<p> </p>
<p class="THEATRE-COMMENT">(Тыя ж без Лявона.)</p>
<p> </p>
<p><span class="ROLE">Данілка</span>. Які тата гэта сягоння нейкі, як не пры сваім розуме.</p>
<p><span class="ROLE">Сымон</span>. Я думаю! Гэта ж не жартачкі! — ад усяго адпрэчылі, і рук няма за што зацяць... Кожны з розуму сойдзе.</p>
<p><span class="ROLE">Марыля</span>. <span class="TC">(як бы праз сон)</span>. Вады мне дайце!</p>
<p> </p>
<p class="THEATRE-COMMENT">Зоська падае. Паўза.</p>
<p> </p>
<p><span class="ROLE">Зоська</span>. I што мы будзем рабіць?</p>
<p><span class="ROLE">Сымон</span>. Зараз гэта вернецца, дык нешта будзем рабіць. Добра, што хоць вы ў мяне тапор адабралі, а то забіў бы каго, і ў вастрозе прыйшлося б гніць.</p>
<p> </p>
<p><span class="ROLE">Зоська</span>. Не рабі гэтага, братачка! Тата стары, мамка хворая, гэтыя — малыя яшчэ, дык што яны усе пачнуць без цябе і мяне? А так, пойдзем служыць і будзем як-колечы памагаць ім з апошняга.</p>
<p><span class="ROLE">Сымон</span>. Але! Трэба памагаць. Трэба пачынаць но-вае жыццё. І я яго пачну. Яшчэ мы знойдзем зямлІ ў сваей старане і яшчэ мы хату адбудуем на сваім загоне! Я добра прыглядзеўся, як людзі жывуць, і добра надумаўся, як трэба жыць. Тата праўду сказаў, што трэба розумам ваяваць, а не тапаром. I я розумам буду ваяваць і другіх вучыць да гэтае вайны. Годзе крыўды, годзе няпраўды!</p>
<p> </p>
<p class="THEATRE-COMMENT">Вялікі трэск над хатай.</p>
<p> </p>
<p><span class="ROLE">Зоська</span> <span class="TC">(спужаная)</span>. Ах! Каб хаця нас без пары хатка не иахавала?</p>
<p><span class="ROLE">Сымон</span>. Не бойся! Гэта толькі з крокваў закот здзіраюць. Пакуль нас адгэтуль не выпрасяць — столі чапаць не будуць. Ды гэта ж на дварэ: бачыць, што там робіцца...</p>
<p><span class="ROLE">Данілка</span>. А я ўсё-такі пайду адгэтуль на кожны выпадак. Каб іх паляруш! Скрыпку не даюць спакойна рабіць. Пойдзем, малыя. <span class="TC">(Забірае Аленку і Юрку і выходзіць.)</span></p>
<p> </p>
<h4><a id="chapter13"></a>З'ява XI</h4>
<p> </p>
<p class="THEATRE-COMMENT">(Марыля, Сымон, Зоська.)</p>
<p> </p>
<p><span class="ROLE">Марыля</span>. Памажыце мне з хаты выйсці, а то страшна!..</p>
<p><span class="ROLE">Сымон</span>. Зараз, мамка, зараз!</p>
<p><span class="ROLE">Зоська</span>. I мне неяк жудка! Ды яшчэ тэты гэта недзе задлякаўся!</p>
<p><span class="ROLE">Сымон</span>. А на мяне ведаеш, з кожнай мінутаю нейкая рызыка находзіць. Здаецца, нічога на свеце цяпер не баюся. Хоць бы зямля тут расступілася, дык не спужаўся б і ў апраметную скочыў. Дый праўда. Падумай, сястрыца, чаго нам баяцца? Зямлю ад нас адабралі, хату нашу раскідаюць, астаёмся мы, як пасля пажару,— толькі ў вопратках. Дык што ж мы такія значым на свеце і што нас за жыццё чакае? Без зямлі, без свае хаты чалавек, што шалены сабака — адна цана: ні яму прыстання, ні яму скарынкі хлеба, ні яму добрага слова!.. Будуць здзекавацца, ганяць, пакуль не ўгоняць у якую процьму, з якое і выхаду ніякага павек сабе не знойдзе. А так — раз канец усяму!</p>
<p> </p>
<p class="THEATRE-COMMENT">Трэск.</p>
<p> </p>
<p><span class="ROLE">Сымон</span>. Што ж? Вярніся, хатка. Хутчэй вярніся! Забівай усіх, насмерць усіх забівай! Досыць бадзякаў і без нас на белым свеце: галодных, паднявольных па вёсках, а п'я-ніц і жулікаў па гарадах! Вярніся, хатка!.. Абымі нас сваімі дзераўлянымі рукамі, як абымае перад ястрабам сваіх дзетак крыламі галубка. Прытулі нас, хатка, і сагрэй! Бачыш, як цёмна і страшна! Ха-ха-ха! Хата не валіцца. Дзерава больш жалее нас, як людзі жывыя, як з сэрцам і душою людзі!</p>
<p><span class="ROLE">Зоська</span> <span class="TC">(глядзіць на Сымона перапалоханымі вачыма)</span>. Сымонка! Не гавары так, братка! Мне страшна робіцца ад твае гэткае гутаркі. А тут тата не варочаецца... Каб скарэй гэта ўсё скончылася. Неспакойна мне, каб хаця з ім што кепскае не прылучылася?</p>
<p> </p>
<h4><a id="chapter14"></a>З'ява XII</h4>
<p> </p>
<p class="THEATRE-COMMENT">(Тыя ж і двое дворных людзей.)</p>
<p> </p>
<p><span class="ROLE">Адзін з людзей</span>. Чаго седзіцё? Бацька павесіўся!</p>
<p><span class="ROLE">Зоська</span> <span class="TC">(кінуўшыся з хаты)</span>. Ах, Божа мой, Божа! Такі даканалі старога!</p>
<p><span class="ROLE">Марыля</span> <span class="TC">(хоча сысці з ложка і валіцца на зямлю.)</span> Сымонка, памажы мне!</p>
<p> </p>
<p class="THEATRE-COMMENT">Сымонка сядзіць на адным месцы і зларадасна пазірае. Людзі падыходзяць браць ложак.</p>
<p> </p>
<p><span class="ROLE">Сымон</span> <span class="TC">(хапае тапор і падбягае к ложку, заціснуўшы зубы)</span>. Толькі паважцеся штоколечы крануць з хаты!!!</p>
<p> </p>
<p class="THEATRE-COMMENT">Заслона.</p>
<p> </p>
<h3><a id="chapter15"></a>Акт другі</h3>
<p> </p>
<p class="THEATRE-COMMENT">Сцэна прадстаўляе раскіданыя будынкі: тырчыць шулле, печ; валяецца бярвенне, латы, салона, хатняя абстаноўка. У глыбіні сцэны — сад, бліжэй к рампе стаіць адно дзерава, непадалёк ад яго ў непарадку: стол, лавы, табурэткі. Дзеці (Аленка і Юрка) як бы перапужаныя, гульня ў іх не клеіцца. Час — праз два тыдні пасля першага акта. Перад захадам сонца.</p>
<p> </p>
<h4><a id="chapter16"></a>З'ява І</h4>
<p> </p>
<p class="THEATRE-COMMENT">Mapыля, Данілка, дзеці.</p>
<p> </p>
<p><span class="ROLE">Данілка</span> <span class="TC">(прыбіваючы абраз да дзерава)</span>. Ну, ужо, мамка, усе гатова! Давёў у парадак хату, як лепей быць не можа, нават божаньку павесіў, каб было перад кім маліцца. А цяпер мушу за сваю работу брацца. <span class="TC">(Садзіцца воддаль і майструе скрыпку.)</span></p>
<p><span class="ROLE">Марыля</span> <span class="TC">(апускаецца на зямлю і прытульваецца к дрэўцу)</span>. Эх, дажыліся, божухна, божухна! Не вісіць твой абразок у хатачцы на пачэсным куточку, а тут — на гэтым дзераве, сярод гэтае руіны. Як сірата, вісіць твой абразок тутака. Дождж яго будзе мыць, сонейка паліць, вецер хістаць, як той бярозкай у полі хістаць. Патапталі, божухна, вярбу тваю свянцоную, пакрышылі тваю свечку грамнічную. А мы, служкі твае верныя, сядзім тут, як пагарэльцы на папялішчы, і сонейка твайго яснага за слязьмі не бачым. Ох, ох! Людзі твайго сонейка не бачаць, праўданькі твае не бачаць, голасу твайго не чуюць. Асвяці ты, Божа, душу маю грэшную, не пакінь майго ўдовінага сіроцтва,— пашлі мне сілачкІ гэтых малых выхаваць! Укрый іх ад галоднае і халоднае смерці і ад благіх людзей укрый іх, Божа!</p>
<p> </p>
<p><span class="ROLE">Данілка</span>. Мамка, мамачка, не галасіце гэтак, а то аж мне на слезы збіраецца, як пагляджу я на цябе!.. Шкода таты, ведама, што шкода, але што ж ты зробіш? Дык не бядуйце, мамка! Я незадоўга ужо скрыпку сваю скончу і так тады заиграю, так заиграю, што ўжо нікому з нас так галасіць не захочацца! А цяпер лепей будзем аб чым іншым гутарку вясці. Мне як вельмі сумна зробіцца, што скрыпка не ўдаецца, дык я тады сам з сабою гутару і гутару... Ну, што ж бы такое? Э! Трудна неяк і да розуму прыйсці. Ага! Вось скажыце мне, мамка, чаму гэта так доўга гэту не хавалі? Усё ніяк дагэтуль не сабраўся папытацца цябе аб гэтым.</p>
<p><span class="ROLE">Марыля</span>. Не хавалі, бо так трэба было,— следства рабілі. Закон, бачыш, такі ёсць: як хто сам праз сябе памрэ, дык датуль няможна хаваць, пакуль не дойдуць, як і праз што ён душой загавеў.</p>
<p><span class="ROLE">Данілка</span>. Ага! Ведаю цяпер. Значыцца, як і я памру, дык не будуць датуль хаваць, пакуль не даведаюцца ў мяне, нашто я памёр. А-а-а, скажыце мне, мамка, нашто гэта людзі родзяцца, каб пасля ўміраць? Бо ж, я думаю, невялікі цымус ляжаць засыпанаму зямлёй.</p>
<p><span class="ROLE">Марыля</span>. Гэтак ужо Богам устроена на свеце. Нічога не парадзіш.</p>
<p><span class="ROLE">Данілка</span>. Несамавітае, як так, гэтае устройства. А ці праўда, мамка, што ёсць такая старонка, праз каторую плывуць крыніцы з жывой вадою? Кажуць, калі напіцца тае вадзіцы жыватворнае, дык чалавек ніколі не ўмрэ.</p>
<p><span class="ROLE">Марыля</span>. Можа, і ёсць. Хто ж яго ведае! Але яшчэ тае крыніцы ніхто не бачыў і не піў з яе, бо каб хто-небудзь піў, то хоць адзін чалавек жыў бы і жыў на свеце больш, як усе людзі жывуць, а так няма: усе як ёсць рана-позна ўміралі, уміраюць і ўміраць будуць. Такая ўжо воля боская.</p>
<p><span class="ROLE">Данілка</span>. Але ўсё-такі жывая вада ёсць, як сабе, мамка, хочаш! Бо і нашто ж бы ўсе так аб ей гаварылі? Як я вырасту такі вялікі і дужы, як наш Сымонка, тады пайду з сваей скрыпачкай шукаць гэнае крыніцы, а як знайду — сам нап'юся і вас усіх пачастую, і будзем мы жыць і жыць, аж пакуль не памром!</p>
<p><span class="ROLE">Марыля</span>. Ну і дагаварыўся!</p>
<p> </p>
<p class="THEATRE-COMMENT">Паўза.</p>
<p> </p>
<p><span class="ROLE">Данілка</span>. Растлумачце мне, мамка, нашто людзі хаты будуюць, а пасля іх самі ж раскідаюць?</p>
<p><span class="ROLE">Марыля</span>. Будаваць-то самі будуюць, а раскідаюць не людзі, а іхняя нядоля горкая раскідае.</p>
<p><span class="ROLE">Данілка</span>. Цікавасць, што гэта такая за паня — горкая нядоля? Для яе мушу пашукаць такое вады, ад каторае яна, як вып'е, дык адразу памрэ. Але, па праўдзе кажучы, калі так нядоля раскідае тое, што людзі будуюць, дык нашто ж зусім будаваць? Гэта ж, далі-пантачкі, мне шмат лепей і выгадней вось цяперака на гэтым ламацці без сцен і страхі, як было ў хаце! Калі сядзеў я ў хаце і майстраваў сваю скрыпачку, то мне здавалася, што я сяджу ў нейкай клетцы, адкуль і вы-рвацца трудна будзе ў свет. А тут — аніводнае загарадкі! Ляці сабе, куды хочаш, як птушка, і ўсё такое. А гэтая вялікая страха, злепленая з неба, куды прыгажэйшая, як была наша саламяная. (<span class="TC">Паўза.</span>) Ну, вось адна дошчачка як бы і гатова, цяпер будзем рабіць другую. Што ж гэта я хацеў яшчэ папытацца? Ага! Успомніў! Скажыце, мамка, ці далека гэта канец свету? Кажуць, міль сто пэўна будзе ад нас, калі не болей?</p>
<p><span class="ROLE">Марыля</span>. Канец свету там, дзе канец шчасцю людскому.</p>
<p> </p>
<p><span class="ROLE">Данілка</span>. Э-э! Мамка, так гаворыш, што і сам пісар не разбярэ.</p>
<p> </p>
<h4><a id="chapter17"></a>З'ява ІІ</h4>
<p> </p>
<p class="THEATRE-COMMENT">Тыя ж і Сымон.</p>
<p> </p>
<p><span class="ROLE">Марыля</span> <span class="TC">(да Сымона, глуха)</span>. Ужо ты вярнуўся? Пахавалі? Можа, на могі...</p>
<p><span class="ROLE">Сымон</span> <span class="TC">(садзячыся, панура)</span>. А як жа!.. Пахавалі, толькі не на могілках... не пазволілі! За магілкавым плотам пахавалі. Тут, паміж жывымі, не было яму месца — не стала яму прыстанішча і паміж нябожчыкамі. Самагуб!.. А спытайцеся, хто яго давёў да гэтага самагубства?!</p>
<p><span class="ROLE">Марыля</span>. Нічога, дзеткі, не парадзіш. Грэшнай смерцю памёр — мусіць пакутаваць.</p>
<p><span class="ROLE">Сымон</span>. Пакутаваць! пакутаваць! Гэта вечная пакута толькі чалавека на звера перарабляе, дзічэць прыхо-дзіцца, як цемняку якому. Што яна, гэта пакута, са мной зрабіла?! Я сам сябе не пазнаю. Калі кідаў сягоння на бацькаў труп зямлю, то мне здавалася, што гэтым жвірам чырвоным засыпаю самога сябе, свае шчасце, свае леты маладыя; засыпаю Бога, людзей, цэлы свет; здавалася, усе чыста хаваю на векі вечныя ў сцюдзёнай магіле.</p>
<p> </p>
<p><span class="ROLE">Марыля</span>. Нічога, сынку! гэта пяройдзе, гэта толькі жаль вялікі праз цябе гаворыць. Ведай, што яшчэ не ўсё і не ўсіх ты пахаваў: засталіся ў цябе я, браткі і сястрычкі твае — імі і з імі ты мусіш жыць і павінен жыць. Цяжанька цяпер табе,— ды і каму з нас сягоння тут лёганька,— але што чыніць? Памучышся які месяц-другі, прыдаўлены сваім сіроцтвам і адзіноцтвам, месяц-другі будзеш снаваць, як тапельнік між жывымі, не знаходзячы сабе прыстанішча, а там, за які гадок, як зацвітуць на вясну першыя кветкі над бацькавай вечнай пасцеляй,— зацвітуць краскі і ў цябе на душы і на сэрцы, светлыя краскі ціхага спакою і журбы святой. Будзеш далей жыць і шукаць шчасця на свеце.</p>
<p><span class="ROLE">Сымон</span>. Кветкі! шчасце! Паганыя ногі патопчуць кветкі на бацькавай магіле, як і яго самога ў зямлю затапталі; а шчасце,— каб як глыбока захаваў у сабе,— то табе яго збэсцяць, без ніякае літасці збэсцяць! Нячыстымі рукамі будуць капацца у душы, пакуль не вырвуць з яе гэтага шчасця і не кінуць яго пад ногі і не раздушаць.</p>
<p> </p>
<p class="THEATRE-COMMENT">Паўза.</p>
<p> </p>
<p><span class="ROLE">Марыля</span>. Усе ж такі, як бы там сабе ні было, а нам трэба думаць, як далей жыць. Паняволі мусім сабе даваць якую раду. Гэтага, сынок, мала, што ты загадаў перацяг-нуць сюды ламаццё з поля. Грызці яго не будзем.</p>
<p><span class="ROLE">Сымон</span>. Што ж, мамка, ізноў ты да таго мяркуеш, каб ішоў туды да іх ласкі прасіць?</p>
<p><span class="ROLE">Марыля</span>. А хоць бы i так, то што ж там вельмі такое?</p>
<p><span class="ROLE">Сымон</span>. Я ўжо мамцы ад першага дня казаў і ця-пер тое кажу: не пайду туды i вы усе не пойдзеце. Аднаго кроку ў той бок не дам i адгэтуль не саступлю. Магі-ла татава стала веквечнай перагародкай паміж імі і намі, і не зніштожыць яе сіле чалавечай! Гора таму, хто першы пераступіць тэты насып магільны над сваім родным, працягне рукі к ім i пойдзе з імі! Нядоўгая будзе хадня побач з імі. Бо яны, калі сэрца не вырвуць i душы не збэсцяць зусім, то хоць вочы аслепяць і пусцяць блуднымі сцежкамі на вечнае бадзянне, на вечны здзек і паніжэнне. А свае на такога будуць тыкаць пальцам! i шаптаць асцярожна: «Адступнік, душапрадавец! Бацькаву магілу перажаргау, каб у іх зладзейскія рукі лізаць!»</p>
<p><span class="ROLE">Марыля</span>. Але ты без іх не абыдзешся. Рана-позна мусім ісці к ім... па работу, па хлеб...</p>
<p><span class="ROLE">Сымон</span>. Дык што ж, калі я з мусу i пайду, як слуга іх, як нявольнік, але не па сваей добрай волі — як !х падлыжнік і завушнік? Праца мая, нявольніка, дол толькі ім глыбейшы выкапае, а хлеб спечаны нявольніка рукам!, ядам абернецца ў зубах іх. Але цяпер... цяпер ніяк к !м не пайду, хіба вяроўкамі пацягнуць, калі ёсць на свеце такія вяроўкі моцныя. Там, над бацькавай магілай, зарок сабе дау жывым не сысц! з гэтага месца, з гэтага нашага разграбленага гнязда, дзе татавы ногі расу сцюдзёную тапталі, а вочы яго шукал! на небе зорк! свайго шчасця. I не сыду, i не уступлю, хай б'юць, рэжуць, катуюць!..</p>
<p><span class="ROLE">Данілка</span>. Э! часам i без вяроукі ў пятлю лезуць, як ліха прыпрэ.</p>
<p><span class="ROLE">Марыля</span>. Супакойся, Сымонка! Пакіньма цяпер аб гэтым гаварыць. Можа, есщ хочаш? Ёсць трох! печанай бульбы. (Дастае кійком з папялішча бульбу.)</p>
<p><span class="ROLE">Сымон</span> (едучы). З'ем, чаму не з'ем? Ад самага рання нічога ў губе не меу. А работы шмат было: сам мусіў яму выкапаць — ніхто не хацеў памагчы, бо, ка-жуць, для вісельніка страшна дол капаць. Ну, няхай !м будзе страшна. Але я ведаю — не страх тут быў прычы-най, а тое, што мы не маем чым заплаціць і чым пачаставаць, не маем за што даць ім гарэлкі, накарміць салам... Не хацелі, і не трэба! Без іх сядзем за жалобным сталом. Ха-ха-ха! Няма чаго сказаць — багаты стол: бульба І вада, вада і бульба!.. Памінкі па родным бацьку, па гаспадару з гаспадароў! Памінкі на раскіда-най хаце, на здратаваных пасевах, па сумленным жыхару, па шчырым сяўцу! Што ж, да касьбы і жніва трэба ладзіцца, да вялікае касьбы і жніва. <span class="TC">(Кідае бульбу са злосцю.)</span> Яда ў горла не лезе — колам становіцца.</p>
<p><span class="ROLE">Данілка</span>. А ты вазьмі ды вадой прагані, або дай я табе ў плечы настукаю. Мне як засядзе кусок у горле, дык мамка як стукне,— глядзіш, кусочак і паляцеў куды трэба.</p>
<p><span class="ROLE">Марыля</span>. <span class="TC">(да Сымона)</span>. Дзе Зося? Чаму яна з табой разам не прыйшла?</p>
<p> </p>
<p><span class="ROLE">Сымон</span>. Дзе Зося? дзе Зося? У яе пытайся, а не ў мяне, куды яна прападае. Пайшла з магілак раней за мяне, дык павінна была i раней прыйсці.</p>
<p><span class="ROLE">Марыля</span>. Каб хаця не заблудзіла дзе? Чаму ты адну яе пусціў? Далека тут да няшчасця.</p>
<p><span class="ROLE">Сымон</span>. Да няшчасця мо i недалёка: заблудзіць — не заблудзіць, кал! сама гэтага не зажадае. Але яна ўжо запрауды блудзіць ад першага дня бацькавае смерці. Мамка хвора i даверчыва, дык не бачыш нічога і не чуеш, а я ўсё бачу і чую. Паляцела перш ад мяне з Maрылак, каб у двор заляцецца — на панічовы гібкі стан падзівіцца, як сучка, каля ног яго паласціцца.</p>
<p><span class="ROLE">Марыля</span>. Скуль ты гэта ўзяў, каб Зося... Зоська... мая дачушка?..</p>
<p><span class="ROLE">Сымон</span>. Так, так, Зоська, твая дачушка, а мая сястрычка родная ў двор да паніча бегае, уся аколіца аб гэтым як у бубен б'е. Я ўсё не верыў, пакуль сам не пераканаўся: заўчора ўсю ноч там прападала. Я відзеў, але маўчау, бо яшчэ тата быу не пахаваны, не хацеў пры нябожчыку аб гэтым новым нашым няшчасці казаць i калатню падымаць.</p>
<p><span class="ROLE">Марыля</span> <span class="TC">(жаласліва)</span>. Зоська... мая Зосечка... Бушам не верыцца. Прыпамінаю: у той дзень, як выкідалі, яна прыбегла i казала, што там, ля рэчкі... Ці ж быць можа?.. Зоська... Зоська...</p>
<p><span class="ROLE">Сымон</span>. Хэ-хэ-хэ! Крамная скура, размасленыя вочы, ліслівае слінявае зюзюканне, бяссорамныя ў кутку пацалункі — вось вам i палонка, у каторую простая дзяучына валіцца, зрэнкі заплюшчыушы. Без вялікіх коштау i торгу мае сабе бясчэльны самалюбнік удаволь свежага і здаровага тавару ў нашай цёмнай прастоце. А плаціць за гэты тавар разбітым шчасцем, апаганенай славай і паскуднымі хваробамі... Зоська... Зоська... Ці ж яна ў іх першая або апошняя?..</p>
<p><span class="ROLE">Данілка</span>. Ты, мусіць, яшчэ не адпусціўся на іх за тое, што яны адбілі ў цябе тваю Кастусю Дударышку, якую, пасля таго як бусел прынёс ей малое, дык і яны прагналі, i ты прагнаў.</p>
<p> </p>
<h4><a id="chapter18"></a>З'ява ІІІ</h4>
<p> </p>
<p class="THEATRE-COMMENT">Тыя ж i Зоська.</p>
<p> </p>
<p class="THEATRE-COMMENT">Зоська босая, але старанна прычасаўшыся і адзеўшыся. Увайшоўшы, нейкі час стаіць у няпэўнасці, трымаючы штось пад хвартухом. Гаворыць не то баязліва, не то вінавата; часам слезы дрыжаць у яе голасе.</p>
<p> </p>
<p><span class="ROLE">Сымон</span>. Прыйшла-такі нанач! Што ж гэта табе зрабілася?</p>
<p><span class="ROLE">Зоська</span>. Чаму ты так гаворыш, братка? Ці ж я калі-небудзь начавала дзе іначай, апрача свае хаткі, або цяпер не начую кожную ноч на гэтым ламацці?</p>
<p><span class="ROLE">Сымон</span>. А заўчора дзе ўсю ноч прападала? Ду-маеш, не ведаю!</p>
<p><span class="ROLE">Зоська</span>. Нічога ты, браток, не ведаеш, ох, як нічога! Мне так сумна i страшна зрабілася, што гэта ляжаў тут непадалёк непахаваны і такі жудасны з гэтай вяроўкай на шыі, што я не выцерпела i, як учадзеўшы, у поле пабегла. I нідзе не начавала, нідзе, усю ночку па полі блудзіла. Нічога благога не рабіла, каб я так шчасцейка свайго не аглядала!</p>
<p><span class="ROLE">Марыля</span>. Не кляніся, дачушка! Нашто?.. Не трэба!</p>
<p><span class="ROLE">Сымон</span>. А чаму сягоння ў пару не прыйшла з магілак? Чаму?</p>
<p><span class="ROLE">Зоська</span>. Сягоння?.. з магілак?.. Так сабе! Зайшлася на мінутку да цёткі, што служыць з дзядзькам у дварэ. Такая нейкая нуда ў дарозе агарнула, што не магла стрымацца i зайшлася... Дык вось нам яна — цётка — пазычыла трохі сала i хлеба. Кажа: «У вас сягоння памінкі па тату, дык хоць павячэраеце на здаровейка». <span class="TC">(Дастае прынесенае i aддae матцы.)</span> У цёткі пазычыла... Не хацелася мне спачатку браць, але пасля так шкода вас усіх зрабілася, што ўзяла і пазычыла...</p>
<p><span class="ROLE">Сымон</span>. Ведаю, у якой цёткі была ты з пазыкай, ведаю! Але чым ты аддаваць будзеш гэта пазычанае? Трэба ж — яшчэ выдумала цётку нейкую? Сказала б ужо проста, што была ў дзядзькі, у маладзенькага ды прыгожанькага, папраўдзе ласага да ўсялякіх пазык. Як табе не грэх i не стыдна? Яшчэ над бацькавай дамавінай пясок не завяў, а дачка пабягушкамі займаецца. Забылася, што ён, нябожчык, казаў табе перад апошняй сваей мінутай. Я прыпомню, калі маеш такую кароткую памяць. Бацька казаў: «Не паніжайся перад дужым дачаснікам, бо ён табе за тваё паніжэнне перад ім вочы заплюе паскуднай слінай, а душу i сэрца тваё змяшае з балотам атопкаў сваіх!» Забылася гэтых слоў, не дачакаўшыся першага маладзіка, пасля сканання таго, хто іх табе сказаў. Эх, Зоська! Зоська! <span class="TC">(Шыбка выходзіць. Зоська садзіцца, закрыўшы вочы рукамі.)</span></p>
<p> </p>
<h4><a id="chapter19"></a>З'ява IV</h4>
<p> </p>
<p class="THEATRE-COMMENT">Марыля, Зоська, Данілка, дзеці.</p>
<p> </p>
<p><span class="ROLE">Данілка</span>. I што тэты Сымон думае з сваей рызы-кай? Ужо аж мяне пачынае злосць на яго разбіраць. Нацяпаў-нацяпаў языком, а каб хто папытаўся — на-што? Вярхнік толькі мой да скрыпкі сапсаваўся, і выйшла з яго ні богу свечка ні чорту качарга. Пойдзем, малыя, шукаць новай дошчачкі! (<span class="TC">Забірае Аленку і Юрку і выходзіць.)</span></p>
<p> </p>
<h4><a id="chapter20"></a>З'ява V</h4>
<p> </p>
<p class="THEATRE-COMMENT">Марыля, Зоська.</p>
<p> </p>
<p><span class="ROLE">Марыля</span> <span class="TC">(як бы сама да сябе)</span>. Такое было з яго мілае дзіцянётка. Ведама — панскае, што i казаць... Любіла яго, усе роўна як свае роднае... Тады ўжо, пры грудзях, панічоўская кроў іграла ў целе яго вутленькім... Чуць толькі стаў ручкі ў кулачок складваць, шчыпецца, бывала, моцна шчыпецца. А як сталі зубкі выразацца — кусаўся; як угрызе, то аж кроў выскачыць з грудзей. Маленькі яшчэ — а такі ўжо дасціпны быў. I ці даўно было гэта, здаецца, як пры мне качауся, а цяпер глядзі — хоць куды мужчына! <span class="TC">(Да Зоські.)</span> Ці праўда, Зоська, што Сымон казаў? Ці праўда, што ты да яго ў двор...</p>
<p> </p>
<p><span class="ROLE">Зоська</span>. Мамачка! Нашто табе гэта канечна ведаць? Ці ж не ўсё роўна будзе? Калі гэта праўда — я згінула, калі гэта і няпраўда — я не ўваскрэсла... На небе маленькая зорка ўсміхаецца да вялікага месяца, а на зямлі вутлая калінка хінецца да крэпкага явара, а я — што?</p>
<p><span class="ROLE">Марыля</span>. Але ты не ведаеш, што цябе чакае, як будзеш так хінуцца к яму, як калінка да’явара? Сябе згубіш і нас вечным сорамам абняславіш. Ён паласіцца, папесціцца і кіне, як кідаюць зношаную вопратку на сметнік. Толькі я не веру, што Сымон казаў, і ніколі не паверу. Ты супакой мяне, дзеткі, і скажы, што гэта няпраўда. Я цябе выхавала, сваім малаком выкарміла, і ты лгаць мне не маеш права.</p>
<p><span class="ROLE">Зоська</span> <span class="TC">(змагаючыся з сабою)</span>. Не мучце мяне, мамка! Я і так сама змучылася за гэтыя два тыдні ад смерці таты. Штосьці такое страшна дзіўное творыцца каля мяне і са мной, чаго я сваім бедным розумам і адгадаць не магу. Мамачка, не пытайцеся лепей: я лгаць не буду, але ты сама ведаеш, не ўсю і праўду можна казаць.</p>
<p><span class="ROLE">Марыля</span>. Роднай матцы можна!</p>
<p><span class="ROLE">Зоська</span>. А калі я ўжо не ведаю, дзе праўда, а дзе мана. Усе лерамяшалася ў маёй няшчаснай галаве. Нейкі туман сінісіні кругом мяне разаслаўся, і я, здаецца, плаваю па ім, так ціха-ціха плаваю, як тыя гусі белыя на возеры або воблакі сівыя пад небам далёкім! I штосьці мяне кудысь цягне, бярэ за рукі, абымае ўпол і выносіць з сабой так лёгка-лёганька, як ціхі вецер тую пярынку галубіную над гаем зялёным!</p>
<p><span class="ROLE">Марыля</span>. Ты заўсёды была такая нейкая, што і сама я не магу разабраць — якая. Змалку дзён трудна было з табою да ладу прыйсці. Усяе тае і гутаркі ў цябе было, што з лесам, з ветрам ды з крыніцай. Нешта нялюдскае сядзіць у табе.</p>
<p><span class="ROLE">Зоська</span>. Ці ж я вінавата, што я такая?</p>
<p><span class="ROLE">Марыля</span>. Ты ў гэтым, можа, сама і не вінавата, але затое вінавата ў тым, што Сымон казаў. Ён бачыў цябе з ім заўчора ўночы.</p>
<p><span class="ROLE">Зоська</span>. Няпраўда, мамачка! Няпраўда! Я там не была,— гэта, можа, толькі цень мой быу там. Але — пэўна, цень! Я часам бачу, як цень мой адлучыцца ад мяне і пойдзе сабе недзе далека-далека! Праз высокія горы ідзе, над быстрым! рэчкамі і шчырымі барамі плыве, а пасля ізноў ка мне вернецца і ходзіць за мною следам, як бы сочыць мяне. Тады на мяне страх нападае. Ох, баюся я гэтага свайго ценю, як відма якога з таго свету, баюся!</p>
<p><span class="ROLE">Марыля</span>. Дык гэта цень твой там быу?..</p>
<p><span class="ROLE">Зоська</span>. Цень, мамачка! цень! Я сама не была там. Каго я там не бачыла?</p>
<p><span class="ROLE">Марыля</span> <span class="TC">(устаўшы)</span>. Не веру я табе! Ты вечна толькі штось незвычайнае выдумляеш, каб толькі мазгі каму завясці і аплуціць. Але вось што: прысягні, што гэта няпраўда, што ты сама туды не хадзіла! Прысягні! Іначай і мяне з розуму звядзеш, як сама ўжо, відаць, сходзіш.</p>
<p><span class="ROLE">Зоська</span> <span class="TC">(устаючы)</span>. Прысягну, мамачка! На што хочаш прысягну, што гэта цень мой быў. На што хочаш прысягну! Руку дам праз сваю галаву.</p>
<p> </p>
<p><span class="ROLE">Марыля</span>. Не трэба мне твае галавы. <span class="TC">(Паказваючы на абраз.)</span> Вось, перад Богам прысягай! Перад яго абразом. <span class="TC">(Зоська змагаецца з сабой.)</span> Ну, чаго чакаеш? Станавіся на калені і прысягай!</p>
<p><span class="ROLE">Зоська</span> <span class="TC">(апускаючыся на калені перад абразом)</span>. Мамка, я баюся! Страх нейкі ўсю мяне праймае.</p>
<p><span class="ROLE">Марыля</span>. Складай пальцы накрыж і прысягай! Іначай я асляплю цябе, каб да смерці туды сцежкі не знайшла!</p>
<p><span class="ROLE">Зоська</span> <span class="TC">(складаючы пальцы накрыж)</span>. Мамка, мамачка! Не губіце мяне! Я не магу!.. Я не ведаю, каторае з нас цень мой, а каторае я сама?</p>
<p><span class="ROLE">Марыля</span>. А калі я табе вочы выкалю, тады даве-даешся? Га! Даведаешся тады?</p>
<p> </p>
<p class="THEATRE-COMMENT">Чуваць прыбліжаючаеся насвістванне.</p>
<p> </p>
<p><span class="ROLE">Зоська</span>. <span class="TC">(прасвятлеўшы)</span>. Мамачка! Ён сам — цень мой — ідзе! Удваіх з ім будзем прысягаць!</p>
<p> </p>
<p><span class="ROLE">Марыля</span>. <span class="TC">(заламаўшы рукі на нале)</span>. Што са мною? Што з ей? Што за благі дух яе папутаў? Развалена хата, закопаны бацька, а яна? <span class="TC">(Глуха.)</span> Зоська! Зосечка!..</p>
<p><span class="ROLE">Зоська</span>. <span class="TC">(як бы ў экстазе)</span>. Мама! Мамачка! Ясны месяц да залатой зоркі плыве, зялёны явар да калінкі свае хіліцца, а ён — цень мой — з далёкіх краеў да мяне прыбывае, дарагія падаркі прыносіць: гарачае сэрца, задумную душу, бязмежнае мілаванне!</p>
<p><span class="ROLE">Марыля</span>. Што з табою, Зоська?.. Зосечка!..</p>
<p> </p>
<p class="THEATRE-COMMENT">Уваходзіць Паніч.</p>
<p> </p>
<h4><a id="chapter21"></a>З'ява VI</h4>
<p> </p>
<p class="THEATRE-COMMENT">Mapыля, Зоська, Паніч.</p>
<p> </p>
<p><span class="ROLE">Зоська</span> <span class="TC">(усхопліваецца і з распасцёртымі рукамі хоча кінуцца к Панічу, але Марыля, сама гэтага не бачачы, загароджвае ёй сабою дарогу)</span>. Паніч, панічок к нам прыйшоў.</p>
<p><span class="ROLE">Паніч</span> <span class="TC">(пакручваючы палачкай)</span>. Ці Сымон дома?</p>
<p><span class="ROLE">Марыля</span>. Дома, панічок! Ён толькі недзе выйшаў; зараз вернецца.</p>
<p><span class="ROLE">Зоська</span> <span class="TC">(падносщь Панічу ўслончык і засцілае хусткай)</span>. Садзіцеся, панічок. Я... мы так рады, што ты... вы прыйшлі, так рады... Садзіцеся.</p>
<p><span class="ROLE">Паніч</span>. Не уважай, Зоська, маю час і пастаяць. <span class="TC">(Паўза.)</span> Што гэты Сымон ваш думае? Чаму ён не выносіцца адгэтуль і вам не дае якога-небудзь прыстанішча?</p>
<p><span class="ROLE">Зоська</span>. Мы скора, панічок, выедзем. Не гневайцеся!</p>
<p><span class="ROLE">Марыля</span>. Вельмі ён заеўся; я — маці яго — І то не магу нічога зрабіць з ім. Бяда, панічок, з дзяцьмі, бяда!</p>
<p><span class="ROLE">Зоська</span>. Сымону жаль па тэту адойдзе, і мы пой-дзем. Не будзем тут векаваць і дакучаць панічу. Пэўна, што не будзем.</p>
<p> </p>
<p><span class="ROLE">Паніч</span>. Праз бацькава і яго упорства хату толькі напрасна прыйшлося раскідаць.</p>
<p><span class="ROLE">Зоська</span>. Нічога, панічок. Шкода толькі, што тата павесіўся, а мамку прыйшлося хворую выносіць.</p>
<p><span class="ROLE">Паніч</span>. Як жа цяпер здароўе Лявоніхі?</p>
<p><span class="ROLE">Марыля</span>. Дзякую, панічу, за пытанне! 3 тыдзень яшчэ не магла пасля таго хадзіць, а цяпер як-колечы валачу ногі; каб толькі скарэй куды-небудь далей звала-чыся!</p>
<p><span class="ROLE">Паніч</span> <span class="TC">(садзячыся на услончыку)</span>. Ну, а як Зоська гадуецца?</p>
<p><span class="ROLE">Зоська</span>. Як, панічок, бачыце! Жыву апошнія часы на свеце і свету не бачу. Адна мая радасць, адно мае шчасце, калі з та... калі ўночы сны цудоўныя бачу, калі думкамі плыву к та... к свайму месячыку яснаму. Так цяпер, панічок, жыву я і чакаю... толькі ночкі чакаю!.. <span class="TC">(Садзіцца па зямлі непадалёк ад Паніча і з любасцю паглядае на яго.)</span></p>
<p><span class="ROLE">Марыля</span> <span class="TC">(убок)</span>. Скажу яму, усе чыста скажу! Можа, ён мае сумленне заспакоіць. <span class="TC">(Да Патча, змагаючыся з сабою.)</span> Скажыце, панічок, скажыце, сакало-чак... не загневайцеся на мяне!.. <span class="TC">(Валіцца к яго нагая.)</span> Не губіце яе, панічок! Яна яшчэ дзіцянё і нічога не знае... Не губіце! Мейце ласку над маткай! Можа ж, і вам калі дзетак Бог пашле... Не губіце! Я яе гэтымі самым! грудзьмі карміла, што і цябе!.. Зжальцеся над беднай удавой! Ці праўда, што яна к вам... што яна? <span class="TC">(Слезы не даюць ёй вы-гаварыць. Ашраецца адной рукой аб услончык.)</span></p>
<p> </p>
<p><span class="ROLE">Зоська</span>. Мамка нічога не ведае... Я аб нічым ёй не казала... Даруйце ёй, панічок!</p>
<p><span class="ROLE">Паніч</span> <span class="TC">(устаючы)</span>. Што? што, Лявоніха, хочаш ад мяне? Я нічога не разумею! Я ж не магу пазволіць ізноў тут хату ставіць, калі мне тэту сялібу трэба прылучыць да двара. Раз выкінулі вас, то і ўсё тут. А калі захочаце служыць у мяне, то я ў дварэ дам хату.</p>
<p><span class="ROLE">Марыля</span>. Я не аб гэта. Я... я малю цябе: не зводзь яе, мае Зоські! Табе, панічок, нічога не станецца, а яна згіне, прападзе за нямашто!</p>
<p><span class="ROLE">Паніч</span>. Якая Зоська згіне? Што ты выдумала?</p>
<p><span class="ROLE">Зоська</span>. Я, мамачка, не згіну, а калі і згіну, то мой цень астанецца і будзе жыць на свеце да сканчэння вякоў. Так! Цень будзе жыць, калі я згіну.</p>
<p><span class="ROLE">Марыля</span>. Чуеце, панічок, што яна кажа? Гэта ты яе ачараваў. Гэта ты мне дачку выдзіраеш! Лепей сэрца ў мяне, яе маткі, выдзеры і зрабі з яго свечку сабе, але дачкі не вырывай у няшчаснай удавы!</p>
<p><span class="ROLE">Зоська</span> <span class="TC">(падыходзячы к матцы, абымае і цалуе ў галаву)</span>. Зязюлька мая падстрэленая! Усе роўна тады ці сяды рассыплюцца твае дзеткі па беламу свету, І будуць каршуны кляваць цела іх і хлёптаць кроў цёплую, а шумны вецер паразмятае перайка і чорным пясочкам костачкі іх прысыпе. Толькі ты, зязюлька, гэтага саколіка цяпер не кляні — ён нічога не вінен; я лепей за цябе ведаю.</p>
<p><span class="ROLE">Марыля</span> <span class="TC">(пасоўваючыся з услончыка к нагам Патча)</span>. Панічок! Я цябе дзіцянём пры сваіх грудзях выпесці-ла, выняньчыла!.. Я ж цябе магла ўтапіць, задушыць, але ты жывеш і цвіцеш. Не забівай жа ты мяне і адваражы, вярні мне маю Зоську! I ў цябе матка была...</p>
<p><span class="ROLE">Паніч</span>. Позна ўжо, цётка!</p>
<p><span class="ROLE">Марыля</span>. О, чаму лепей не плыла атрута з маім малаком у той час, калі...</p>
<p> </p>
<p class="THEATRE-COMMENT">Пры апошніх словах Паніча ўваходзіць Сымон з тапаром у руках, каторым увесь час пакручвае. Зоська першая ўгледзела Сымона і адышла ўбок.</p>
<p> </p>
<h4><a id="chapter22"></a>З'ява VII</h4>
<p> </p>
<p class="THEATRE-COMMENT">Тыя ж і Сымон.</p>
<p> </p>
<p><span class="ROLE">Сымон</span>. Эгэ! Шчырая малітва, відаць, адбываецца перад панічом.</p>
<p> </p>
<p class="THEATRE-COMMENT">Марыля ўстае і адыходзіць убок.</p>
<p> </p>
<p><span class="ROLE">Зоська</span>. Гэта мамка так сабе! Прасілі паніча, каб пазволіў яшчэ час які тут пасядзець.</p>
<p><span class="ROLE">Сымон</span>. А ты прасіла, каб ён табе пазволіў там, у яго, ночкі праседжваць.</p>
<p><span class="ROLE">Паніч</span>. Ты, мой міленькі, азвярэў і не помніш сам, што кажаш. Ведай тое: што кіўну я толькі пальцам, і ты зараз жа зазвоніш ланцугамі за напад на маіх людзей з тапаром, калі ягамосця з хаты выпрошвалі.</p>
<p><span class="ROLE">Сымон</span>. Ведаю, ведаю! Але пакуль гэта мая сяст-рычка не абрыдне панічу, то ён на яе брата і на матку не кіўне пальцам.</p>
<p><span class="ROLE">Зоська</span> <span class="TC">(увесь час сочыць за Сымонам і тапаром)</span>. Братачка! Нашто ты сваю сястру так у балота топчаш? Яшчэ і паміма цябе яе людзі натопчуцца! Кінь дакучаць панічу і мне: гэтым бядзе не паможаш!</p>
<p> </p>
<p><span class="ROLE">Сымон</span>. Ха-ха-ха! Можа, на калені скажаш стаць і маліцца перад ім? <span class="TC">(Да Паніча.)</span> Чаго, паніч, прыйшоў сюды? Ці ж табе мала, што яна туды, пад твой палац, бегае? Ці ж табе гэтага мала?</p>
<p><span class="ROLE">Паніч</span>. Я прыйшоў табе сказаць: дакуль вы будзеце сядзець на маім полі?</p>
<p><span class="ROLE">Сымон</span>. Я не на панічовым сяджу, а на сваім, і ніхто мяне згэтуль не згоніць!</p>
<p><span class="ROLE">Паніч</span> А закон нашто?</p>
<p><span class="ROLE">Сымон</span>. Я і чакаю закону: суд будзе, І праўда верх возьме.</p>
<p><span class="ROLE">Паніч</span>. Каб за табой праўда была, то не сядзеў бы гэтак пад голым небам.</p>
<p><span class="ROLE">Сымон</span>. Нашто ж нас да гэтага давёў? Нашто хату раскідаў?</p>
<p><span class="ROLE">Паніч</span>. Бо з майго лесу была пабудавана.</p>
<p><span class="ROLE">Сымон</span>. А хто будаваў гэтай вось сякерай? <span class="TC">(Трасе сякерай.)</span></p>
<p><span class="ROLE">Зоська</span> <span class="TC">(становіцца між Панічом і Сымонам)</span>. Братачка! Адна сякера пабудавала, а другая раскідала,— прычым жа тут паніч? Ен яе ніколі і ў рукі не бярэ.</p>
<p> </p>
<p class="THEATRE-COMMENT">Уваходзіць Данілка.</p>
<p> </p>
<h4><a id="chapter23"></a>З'ява VIII</h4>
<p> </p>
<p class="THEATRE-COMMENT">Тыя ж і Данілка.</p>
<p> </p>
<p><span class="ROLE">Данілка</span> <span class="TC">(убок)</span>. А бач! I панічок прыйшоў к нам у госці! Толькі чым мы яго пачастуем? <span class="TC">(Да Ланіча.)</span> Пахвалёны Езус, панічу! А я маю да цябе важны інтэрас: пазыч ты мне жыл на струны і конскага хваста на смык, бо скрыпачку сваю зараз такі змайструю, а іграць не будзе як. Пазыч, панічок! Як разбагацеюся, тады аддам.</p>
<p> </p>
<p><span class="ROLE">Сымон</span>. Ты б лепей сабе вяроўкі на пятлю папрасіў — гэтага скарэй у людзей дастанеш.</p>
<p><span class="ROLE">Паніч</span>. Табе б з ахвотай яе пазычыў...</p>
<p> </p>
<p><span class="ROLE">Сымон</span> <span class="TC">(панура)</span>. Так, як і бацьку.</p>
<p><span class="ROLE">Зоська</span>. Панічок, не крыўдуйце на яго! Ён не так! нягодны, як хоча паказацца. Ён з часам пераменіцца і будзе табе служыць, ох, як верна служыць! Тваё полейка араць, тваіх конікаў даглядаць, тваіх дзетак вазіць. А мы з мамкай дабрыцо будзем жаць, для цябе, панічок, жаць! Дык не крыўдуйце на яго!</p>
<p><span class="ROLE">Паніч</span>. Я не ведаю, хто тут пан — я ці ён?</p>
<p><span class="ROLE">Сымон</span>. Ніхто!</p>
<p><span class="ROLE">Данілка</span>. Ты, Сымонка, як я віджу, толькі вадзішся з панічом, а не пагаворыш, як на гаспадара прыстала, аб важнейшых справах. Тату сягоння пахаваў, а крыжа і не паставіў. Папрасі ў паніча дзерава на крыж.</p>
<p><span class="ROLE">Паніч</span>. На гэта ў мяне лесу хопіць. Можаце колькі хочучы з майго дзерава ставіць крыжоў. Без просьбы — пазваляю.</p>
<p><span class="ROLE">Сымон</span>. Замнога ласкі!.. Я сам стану крыжам на бацькавай магіле і буду вечна сцерагчы, каб твае плугі не разрыл! яе, як тапары твае сцены гэтыя!</p>
<p><span class="ROLE">Паніч</span>. Вар'ят! Ці ж не твае рукі гэта рабілі і робяць? Падумай толькі! <span class="TC">(Шыбка выходзіць, пасвістваючы.)</span></p>
<p><span class="ROLE">Данілка</span> <span class="TC">(услед яму)</span>. А па жылы і хвост я прыйду да паніча. Скажы толькі сабакі прывязаць!</p>
<p> </p>
<h4><a id="chapter24"></a>З'ява IX</h4>
<p> </p>
<p class="THEATRE-COMMENT">Тыя ж без Паніча.</p>
<p> </p>
<p><span class="ROLE">Зоська</span> <span class="TC">(да Сымона)</span>. Ты ўгнявіў яго, Сымонка. Пазволь — я пабягу і перапрашу. (Меціцца бегчы.)</p>
<p><span class="ROLE">Сымон</span> <span class="TC">(сціскаючы тапор І загароджваючы дарогу)</span>. Толькі краніся ў той бок!..</p>
<p> </p>
<p class="THEATRE-COMMENT">Зоська з плачам апускаецца на зямлю. Сымон, кінуўшы тапор, садзіцца на ўслончыку і апускае галаву на далоні. Данілка выцірае рукавом вочы.</p>
<p> </p>
<p class="THEATRE-COMMENT">Паволі апускаецца заслона.</p>
<p> </p>
<h3><a id="chapter25"></a>Акт трэці</h3>
<p> </p>
<h4><a id="chapter26"></a>З'ява І</h4>
<p> </p>
<p class="THEATRE-COMMENT">Марыля адна.</p>
<p> </p>
<p><span class="ROLE">Марыля</span> <span class="TC">(сядзіць і шые торбу)</span>. Ох! охо! Не судзі-ла долечка скарыстаць з свайго дабрыца, як усе добрыя людзі карыстаюць. Падумаць толькі! Добры быў лянок; палола яго, рвала, слала, а як улежауся— сушыла, мяла, удваіх з Зоськай нітачку па нітачцы вывелі... па Грамніцах кроены паставіла... колькі сценак наткала... На кашулі сабе, нябожчыку і дзеткам ткала. Звалілася бяда, і ўсё пайшло марна: заместа кашуль — торбы шыю! Эх! эх! Сабе і дзецям — жабрацкія торбы. <span class="TC">(Задумваецца.)</span></p>
<p> </p>
<h4><a id="chapter27"></a>З'ява ІІ</h4>
<p> </p>
<p class="THEATRE-COMMENT">Марыля, Зоська, дзеці.</p>
<p> </p>
<p><span class="ROLE">Зоська</span> <span class="TC">(уваходзіць з пукам васількоў, за ёй — дзеці).</span> А ты ўсё шыеш, мамка?! Кіньце!.. Жудка мне становіцца ад гэтага твайго шыцця. Мне здаецца, што ты нам, усім жывым яшчэ, смяротныя сарочкі шыеш. Кіньце, мамка, гэту сваю няшчасную работу! <span class="TC">(Садзіцца i ўe вянок, каля яе — дзеці.)</span></p>
<p><span class="ROLE">Марыля</span> <span class="TC">(пры ўваходзе Зоські далей шые).</span> Гэ! мая родненькая! А хто будзе шыць? Ты, можа? Што ж мяне, цябе (паказваючы на дзяцей), іх — усіх нас чакае? Што? А пашыць трэба шмат, ох, як шмат гэтых сховаў на крошкі ад людскога стала! Старац, які ў нас быў тады — помніш? — казау, што, чым больш на жаб-раку торбаў, тым лепш такога дораць. Няпрауда, можа, скажаш? Га?</p>
<p><span class="ROLE">Зоська</span>. Мы яшчэ не жабракі, мамка!</p>
<p><span class="ROLE">Марыля</span>. Але не сягоння, то заутра, пазаўтра будзем імі. Такая ўжо, відаць, нашага брата доля, i нам не мінуць гэтага. Падумай толькі! Сымон раз'юшыўся і думаць не хоча, каб даваць якую раду ў гэтым беспрыпынні — усе суду нейкага чакае. А ты, а ты толькі яшчэ смалы падліваеш у тэты агонь, адкуль усе нашы няшчасці ідуць.</p>
<p><span class="ROLE">Зоська</span>. Мамка! Я толькі хачу гэта няшчасце на шчасце змяніць.</p>
<p><span class="ROLE">Марыля</span>. I усе штораз большую пропасць капаеш між імі і намі, у якую ніхто іншы, а ты, усе мы увалімся i не вылезем ніколі, як з вечнага балота. Эх! эх! Абое вы, дзеткі, пропасць тэту самі сабе капаеце, абое: Сымон — сваей дзікай заузятасцю, а ты — сваёй шалёнай прыхільнасцю. Бацькі вашы іначай жылі!</p>
<p><span class="ROLE">Зоська</span>. Але, але, мамачка,— іначай!.. Затое ж вось і торбачкі ты гэтыя шыеш ды на мяне з Сымонам наракаеш.</p>
<p><span class="ROLE">Марыля</span> <span class="TC">(не слухаючы)</span>. Губіце вы сябе, мяне, гэтых малых. Моцны мой Божа! Адно зверам глядзіць на усё і волі нікому ніякае не дае, а другое няславу на ўсю радню узводзіць.</p>
<p> </p>
<p><span class="ROLE">Зоська</span>. Мамачка! Што ты да мяне маеш? Я рата-ваць усіх вас хачу, хоць мо і гіну сама. Ды пачым я знаю, што са мною творыцца? Можа, нехта нейкія чары неразгаданыя над намі усімі завесіу і мяне, пасля тэты, выбраў сабе за першую ахвяру? Пачым я знаю? Не думайце, мамачка, што я такая, як табе i Сымону здаецца. Але што ж? У вас свая прауда, у мяне свая. Жыццё свае.кроены жалобныя тчэ i будзе ткаць, пакуль яму самі людзі не дадуць асновы з вечнай прауды i братняга мілавання, а утоку — з вечнай шчаслівасці і радасці.</p>
<p><span class="ROLE">Марыля</span>. Э! пачала ужо плот гарадзіць, каб за ім з сваім бяссорамствам схавацца! Сказала б адразу, што прадалася у злыдневы рукі самахоць — i усе тут табе! Але не! Трэба яшчэ усялякай брахнёй мазгі другім марочыць. Маткі, мая родненькая, не ашукаеш.</p>
<p><span class="ROLE">Зоська</span>. Ты, мамка, сама сябе ашукваеш, гэтак думаючы. Усе людзі самі сябе ашукваюць, а ім здаецца, што хто другі таму прычынай. Але кіньма лепей, мамка, тэту спрэчку! Гляньце — якое прыгожае неба на захадзе! Там, на гэтым небе, мы калісь жыць будзем. I не будзе там ні такое хаты разваленае, ні людзей такіх нягодных: будзе там адзін вялікі дом для усіх чыста, а ў ім будуць жыць іншыя людзі, як тут на зямлі,— будуць усе паміж сабой браты ды сястрыцы родныя. Праўда, мамка!</p>
<p><span class="ROLE">Марыля</span>. Але пакуль табе прыйдзе пара туды ісці, я цябе і твайго гэтага пракляну сваім матчыным словам.</p>
<p><span class="ROLE">Зоська</span> <span class="TC">(сашчэпліваючы рукі)</span>. Мамачка! Што хочаце рабіце са мною, толькі яго не чапайце; ён Богу душой не вінен, як і я ні ў чым благім не вінна. Усё гэта няпраўда.</p>
<p><span class="ROLE">Марыля</span>. А чаму прысягаць не хацела? Га?</p>
<p><span class="ROLE">Зоська</span>. Бо... бо я не ведала i не ведаю, што праўда, а што няпраўда, і што грэх, а што не грэх!</p>
<p><span class="ROLE">Марыля</span>. То ён чаму сказаў: «Позна, цётка!»?</p>
<p><span class="ROLE">Зоська</span>. Бо i ён таксама нічога не ведае.</p>
<p> </p>
<p class="THEATRE-COMMENT">Уваходзяць Сымон і Данілка, нясуць з сабой па куску дрэва на крыж, кладуць пасярод сцэны.</p>
<p> </p>
<h4><a id="chapter28"></a>З'ява ІІІ</h4>
<p> </p>
<p class="THEATRE-COMMENT">Тыя ж і Сымон, Данілка.</p>
<p> </p>
<p><span class="ROLE">Данілка</span> <span class="TC">(кінуўшы палена</span>) Бяда мне з гэтым Сы-монам! У мяне свае работы гібель, а тут памагай яшчэ яму крыж рабіць. <span class="TC">(Садзіцца і возіцца са скрыпкай.)</span></p>
<p><span class="ROLE">Сымон</span> (<span class="TC">кінуўшы палена накрыж Данілкаваму, панура).</span> Тую рабіну ссек, на каторай бацька... Ёмкі будзе крыж. Збольшага абчасалі і запілава.лі з Данілкам, засталося толькі трохі абгладзіць, і ўсё будзе гатова. Ці не бачылі дзе струга?</p>
<p><span class="ROLE">Зоська</span> <span class="TC">(устаючы)</span>. Я недзе, братка, яго бачыла. Зараз знайду! <span class="TC">(Находзіць струг і аддае Сымону.)</span> Можа, што памагчы табе?</p>
<p><span class="ROLE">Сымон</span> <span class="TC">(стругаючы крыж, стаўшы на каленях)</span>. Нічога не трэба! Бачу, што часу не маеш: вяночак пляцеш, завіваеш. Дык пляці, завівай, як добрыя людзі адны другім вяровачкі плятуць, завіваюць!</p>
<p> </p>
<p><span class="ROLE">Зоська</span> <span class="TC">(садзіцца і далей ye вянок, убок)</span>. Мамка проці мяне, брат проці мяне, а хто ж за мяне заступіцца?</p>
<p><span class="ROLE">Данілка</span>. Вось дык пайшла ў нас сягоння работа! Зоська вянок уе, Сымон крыж робіць, мамка торбачкі шые, а я скрыпачку раблю. Дзівіцеся, людзі!</p>
<p><span class="ROLE">Марыля</span> <span class="TC">(да Сымона)</span>. Пад вечар, як вас усіх тут не было, прыходзіў ізноў той і казаў, каб дарма не ішлі яму наперакор. Хату ў дварэ дае i цябе з Зоськай бярэ на службу.</p>
<p><span class="ROLE">Сымон</span> <span class="TC">(горача)</span>. Нічога не трэба, нічога! Раз сказаў, каб мне аб гэтым i не ўспаміналі. Ласка іх да парога, толькі да парога. У вочы лісам сцелецца, а як сышоў з воч, дык i з памяцІ проч! Не трэба! Сам усяму рады дам! Адбудую хату нанова, гаспадарку нанова завяду. Жыццё пачнем новае. Вось толькІ крыж паставіць i разбору дзела дачакацца! Не там, у ix, а тут наша месца. Ніхто нас адгэтуль не згоніць і не выстрашыць, каб хоць самога Люцыпара на помач выклікаў. Спакон вякоў усе гэта наша было, ёсць i будзе. Мы не прыблу-ды якія, што чужым потам жыўлюцца. Мы не маем права i кроку даць адгэтуль у тую старану. Хай яны к нам ідуць, а не мы к ім!</p>
<p><span class="ROLE">Данілка</span>. Не вытрываеш — пойдзеш!</p>
<p><span class="ROLE">Сымон</span>. Так! Але! Можа, і праўда, можа, нават і пабягу. <span class="TC">(Загадліва.)</span> Але як i з чым?..</p>
<p><span class="ROLE">Марыля</span>. Пакуль ты свайго дапнеш, што мы есці будзем? Hi сам не ідзеш нікуды ў заработкі, ні другім не пазваляеш. На мяне, матку тваю, i на гэтых малых не маеш Бога ў сэрцы. Эх! Сымон, Сымон! Губіш ты сябе i нас ycix.</p>
<p><span class="ROLE">Сымон</span>. Не бойся, мамка! Не згублю! А калі і згінем мы, то цэлы свет аб гэтым даведаецца, і праўда наверх выйдзе. Адно гора, што вы мне ўва ўсім пярэчыце: ты сваім заўсёдным нараканнем, а яна, Зоська, сваей к таму ліпкасцю ўпапярок дарогі мне становіцеся і топчаце тое, што я хачу сеяць.</p>
<p> </p>
<p><span class="ROLE">Зоська</span> <span class="TC">(падыходзіць к Сымону і кладзе яму руку на плячо)</span>. Эх, мой ты братачка родны! Горды, непакор-ны чалавек з цябе выйшаў! Птушкаю-арлом быць бы табе i лётаць па паднябессі, як лётае вецер гэты вольны! Толькі ж бяда — крылле не дадзена табе, саколе ты мой заркавокі. Не кажы, браток, што я тапчу тое, што ты сееш. Хто ведае — можа, ты горай сваей гордасцю топ-чаш тое, што сею я сваім сэрцам дзявоцкім? Хто ведае?</p>
<p><span class="ROLE">Сымон</span> <span class="TC">(панура)</span>. Бацькаўская магіла і крыж гэты ведае!</p>
<p><span class="ROLE">Зоська</span>. Непераменны ты, братка! Спапяліць гэта гордасць табе душу i сэрца, у попел аберне. А злосць людская апаганіць тваю добрую славу, і нічога ты не дакажаш сваім праціўленнем цэламу свету! Не сягоння, то заутра пойдзеш па таей сцежцы-дарожцы, па якой усе людзі ідуць. Уломяць цябе, апусцішся і загінеш. Сымон. Але сам я самахоць не загіну, мяне сіла большая загубіць, а ты па сваей ахвоце сама сябе аддаеш на тэту загубу, на глум вечны!</p>
<p><span class="ROLE">Зоська</span> <span class="TC">(адыходзячы ад Сымона, убок)</span>. Божа! Як жа мне цяжанька тут жыць! <span class="TC">(Садзіцца і ўе вянок.)</span></p>
<p> </p>
<p class="THEATRE-COMMENT">Паўза.</p>
<p> </p>
<p><span class="ROLE">Данілка</span>. Крыж рабіць робіш, а на чым яго павязеш?</p>
<p><span class="ROLE">Сымон</span>. Не бядуй па гэтым! Не пайду каня вымаліваць ні да суседзяу, ні там, да іх! На сваіх плячах павязу — яшчэ датрываюць, хопіць сілы. Як сам на сабе завалаку — болей радасці спраўлю таму, хто будзе спаць пад гэтым крыжам, а сам буду ведаць тое, што нікому не кланяўся, перад нікім не жабраваў.</p>
<p><span class="ROLE">Данілка</span>. А каму ж гэта мамка торбы шые?</p>
<p> </p>
<p><span class="ROLE">Сымон</span>. Шые, бо не мае чаго рабіць. Але як пашые, то я што да адной папалю!</p>
<p><span class="ROLE">Марыля</span>. Пакуль ты, дзеткі, прыбярэшся паліць, то яны самі спарахнеюць на мне, на гэтых малых, а мо і яшчэ на кім. Вось адна торбачка і гатова! <span class="TC">(Падымае на руках, разглядае.)</span> Здаецца, добра будзе — не мала і не вяліка, толькі яшчэ вяровачкі прывязаць. <span class="TC">(Шукае і прывязвае.)</span></p>
<p><span class="ROLE">Сымон</span>. Эх, кіньце, мамка, дзяцініцца! Душу ў мяне хочаце вырваць без пары — больш нічога! Не дасцё спакойна нават крыж тэты кончыць.</p>
<p><span class="ROLE">Марыля</span>. Што, дзеткі? Я ж нічога! А што запас бяды не чыніць, то ты сам добра гэта ведаеш і разумееш.</p>
<p><span class="ROLE">Сымон</span> <span class="TC">(да Данілкі)</span>. Паглядзі, Данілка, якога крука крыж збіць, бо ўжо ўсё гатова — абгладзіў.</p>
<p><span class="ROLE">Данілка</span> <span class="TC">(шукае з сякерай, находзіць крук у бервяне і выдзірае)</span>. Вось зараз табе тэты кручок выдзеру: тата за яго — як віў путы — пяньку чапляў. <span class="TC">(Падае крук Сымону, той абчэсвае і збівае крыж.)</span></p>
<p> </p>
<p><span class="ROLE">Зоська</span>. Калі ж ты панясеш яго, Сымонка?</p>
<p><span class="ROLE">Сымон</span>. Калі? Сягоння! А нашто табе ведаць?</p>
<p><span class="ROLE">Зоська</span>. Так сабе, пытаюся. Але ж гэта ўжо вечар на дварэ: поначы несці будзе нягодна?</p>
<p><span class="ROLE">Сымон</span>. Няпраўда! Поначы лепей з крыжам ісці. Ніхто цябе не чэпіць і не зняважыць. Уночы, апоуначы панясу, але не ўдзень, бо удзень яшчэ і крыж мне выдзе-руць, як выдзерлі з сэрца і душы ўсё добрае і светлае. Уночы пайду з крыжам на магілкі, як відма якое з таго свету, каб аж нябожчыкам жудка было! Адзін тата мяне мой пазнае і радасна выйдзе ка мне на спатканне,— падзякуе за крыж і бласлауленне свае дасць мне на далейшую вытрываласць, на далейшую барацьбу з нядоляй. Бо ён, тата наш, інакшы, як усе нябожчыкі: ён не лёг з імі ў адным месцы, а зусім асобна захавауся ў сырой маці-зямельцы. І крыжык яму панясу я уночы, а не ўдзень, як гэта усім носяць і стаўляюць.</p>
<p><span class="ROLE">Марыля</span>. Я з табою пайду, сынок! Яшчэ ж ні разу я, грэшная, не змагла сцягацца на яго магілку.</p>
<p><span class="ROLE">Сымон</span>. Добра, мамка, панясем з табой! А ты, Зоська і Данілка, астаніцёся пільнаваць малых і хаты.</p>
<p><span class="ROLE">Данілка</span>. Каб ты мяне і гвалтам гнаў, то я не пайду ўночы ды яшчэ з крыжам. Каб яшчэ ваўкі дзе з'елі або нябожчыкі напужалі.</p>
<p><span class="ROLE">Зоська</span> <span class="TC">(падыходзячы да Сымона)</span>. А ты пазволь мне, братка, ісці туды разам з вамі! Як ты і мамка пойдзеце, мне будзе страшна адной тут сядзець. Мне здаецца, што нейкае няшчасце мяне тут спаткае, як без вас астануся.</p>
<p><span class="ROLE">Сымон</span>. Не адна будзеш! Малыя, Данілка разам будуць.</p>
<p><span class="ROLE">Зоська</span>. Яны спаць лягуць, а я, як цень, буду снаваць тут сама адна. Баюся я гэтага папялішча раскапанага. Мне тут зданні усялякія здаюцца. Вазьмі мяне, братка, з сабою! (<span class="TC">Да Марылі.)</span> Мамачка, вазьміце мяне — я несці памагу крыж вам!</p>
<p><span class="ROLE">Сымон</span>. Перастань лезці у вочы! Не твая работа крыжы насіць або за імі хадзіць.</p>
<p> </p>
<p class="THEATRE-COMMENT">Чуваць здалёк дажынкавую песню. Сымон падымае крыж і стойма дзержыць яго пры сабе. Усе нейкую мінуту слухаюць песню.</p>
<p> </p>
<p><span class="ROLE">Зоська</span>. Ха! Дажынкавую песню пяюць! Сымон. Але! Дажынкі у дварэ! Марыля. Відаць, к сабе дамоу ідуць. Сымон. Але! Але час і нам ужо ісці! Марыля <span class="TC">(закручваючы хустку)</span>. Час, дзеткі!</p>
<p> </p>
<p class="THEATRE-COMMENT">Сымон узвальвае на плячо крыж і выходзіць, за ім Марыля; Зоська памыкаецца таксама ісці, але варочаецца і канчае плясці вянок.</p>
<p> </p>
<h4><a id="chapter29"></a>З'ява IV</h4>
<p> </p>
<p class="THEATRE-COMMENT">Зоська, Данілка, дзеці.</p>
<p> </p>
<p><span class="ROLE">Зоська</span>. Пайшлі! Не узялі мяне з сабой. Нават слауца добрага не сказалі. А так хацела з імі ісці, так хацела! Самі крыж паняслі.</p>
<p><span class="ROLE">Данілка</span>. Э-э! нацешышся яшчэ, Зоська, з крыжа! Пачакай трохі. Мне ўжо крыж пачынае балець,— мусіць, з працы каля гэтае скрыпкі — будзе і табе тое самае!</p>
<p><span class="ROLE">Зоська</span>. Маўчы ты ўжо лепей, Данілка, аб гэтым! Лепей скажы весь, калі ты, урэшце, скончыш тэту скрыпку сваю?</p>
<p><span class="ROLE">Данілка</span>. Тады, як ты зносіш вяночак, што цяпер пляцеш.</p>
<p> </p>
<p><span class="ROLE">Зоська</span>. А скуль ты ведаеш, што я буду насіць?</p>
<p><span class="ROLE">Данілка</span>. Фі! Каб я ды не ведаў? Я нават ведаю, калі ты яго зносіш, а значыцца, тады і скрыпачка гэта мая будзе ўжо гатова.</p>
<p><span class="ROLE">Зоська</span>. Калі ж гэта па-твойму будзе?</p>
<p><span class="ROLE">Данілка</span>. Тады, як ты сцежкі ў двор не ўбачыш!</p>
<p><span class="ROLE">Зоська</span>. Што ж гэта я, значыцца, аслепну!</p>
<p><span class="ROLE">Данілка</span>. Можа, і аслепнеш. Але ты і ўжо не усе бачыш. Эх, Зоська! Шкода мне цябе. У мамкі і Сымонкі ласкі не маеш, а І там, дзе ты думаеш ласку знайсці, дабро цябе не чакае.</p>
<p><span class="ROLE">Зоська</span>. Чаму ты так гаворыш, Данілка?</p>
<p><span class="ROLE">Данілка</span> <span class="TC">(не слухаючы)</span>. Няхай сабе кажуць, што я дурнаваты, што я такі, што я гэтакі, але я ўсё бачу і усе разумею. Не хачу толькі наверх вылазіць з сваім розумам, бо з ім цяперашнім светам далека не зой-дзеш. Дурнаваты Данілка ці зусім дурны — малы клопат! А толькі што менш яго чапаюць і дрэнчаць, як якога разумнага, то гэта напэўна магу сказаць, бо не ведаюць, чым дасаліць яму, бо Данілка з усяго смяецца. А што ж вы, разумныя? Хоць бы ты, Сымон? Таўпе-хаецеся, як Марка па пекле ці як мухі ў смале, і больш нічога. Кожны вас шчыпе, кожны вас ашуквае, кожны вас, як-то кажуць, б'е і плакаць не дае. А каб вы был! дурныя, то хоць бы вас і дрэнчылі, але затое не так моцна, бо не так бы вас, дурных, баяліся, як баяцца цяпер вас, разумных.</p>
<p><span class="ROLE">Зоська</span>. Да чаго ты ўсё гэта чаўпеш?</p>
<p><span class="ROLE">Данілка</span>. А хоць бы да таго, што твой паніч, як адбудзецца з намі суд, едзе кудысь за мора жаніцца.</p>
<p><span class="ROLE">Зоська</span> <span class="TC">(выпусціўшы вянок з рук)</span>. Як гэта?.. Што ты кажаш?.. Паніч будзе жаніцца!.. Як гэта — жаніцца?..</p>
<p><span class="ROLE">Данілка</span>. Як будзе жаніцца?.. Так, як і усе добрыя ці нядобрыя людзі жэняцца. Ужо ж не так, як...</p>
<p><span class="ROLE">Зоська</span>. <span class="TC">(перабіваючы)</span>. А што ж мне з таго? Няхай жэніцца! Вялікая мне бяда? Ці ж ён мой жаніх ці каха-нак?..</p>
<p> </p>
<p><span class="ROLE">Данілка</span>. Дзеля каго ж ты гэта ў вяночак убірацца сягоння манішся? Ну, але мне спаць хочацца! <span class="TC">(Да дзяцей.)</span> Пойдзем, малыя! Хто спіць, той не грашыць. Я сягоння абраў новае лежа для спання: на мае шчасце, забыліся будку сабачую раскідаць, дык на месца Лыскі нашага я з вамі, малыя, пасялюся. <span class="TC">(Хоча выходзіць.)</span></p>
<p><span class="ROLE">Зоська</span> <span class="TC">(змагаючыся з сабой)</span>. Данілка! Ці гэта праўда, што ты казаў? Ці гэта праўда?</p>
<p><span class="ROLE">Данілка</span> <span class="TC">(адвярнуўшыся)</span>. Вось, на табе груцы з бобам! Дурны сказаў, а разумны і паверыў.</p>
<p><span class="ROLE">Зоська</span>. Дык гэта ты мне наманіў?</p>
<p><span class="ROLE">Данілка</span>. Ведама — наманіў! Ці ж я ўжо такі, без усіх клёпак у галаве, каб разумным праўду гаварыць? Спі, сястрыца, спакойна. <span class="TC">(Выходзіць.)</span></p>
<p> </p>
<h4><a id="chapter30"></a>З'ява V</h4>
<p> </p>
<p class="THEATRE-COMMENT">Зоська адна.</p>
<p> </p>
<p><span class="ROLE">Зоська</span>. Та-а-к! Пэўна, што гэта няпраўда. Але што са мной робіцца? Аб чым гэта я думаю? Так ці сяк, сон мой залаты павінен развеяцца; чары туманныя скончац-ца, і я, такая як цяпер, скончуся. Заместа мяне будзе другая нейкая мара цягнуць далей лямку свае новае долі. Гарыстым і пясчаным шляхам будзе яе цягнуцъ, як сібірнік тачку, пакуль аж сама сябе не дацягне туды, адкуль не варочаюцца... дзе тата... да магілак! Бр! Што я думаю? Як жа гэта ночка заўсёды нейкай чорнай і страшнай птушкай кладзецца на мае думкі! Звядуць гэтыя ночы, гэтыя чорныя птушкі няшчаснае жыццё мае ў цьму непрагляднуюі 3 сілы выбіваюся ў змаганні з гэтым безгранічным сумам, што вакруг мяне сцелецца і жудкімі вачамі глядзіць у мае маркотныя вочы. Ха! Уцяку ізноў адгэтуль і буду блукацда да самага белага дня там — дзе ён, дзе яго, свайго ненагляднага каралевіча, спаткаю. Буду далей сніць пры ім дзіўную повесць свае моладасці, чараўнічую казку свайго шчасця; песню буду пяяць набалелага сэрца і расплаканай душы! Пайду к яму ў вяночку гэтым. <span class="TC">(Прымярае.)</span> Але! Як у кароне, з'яўлюся к яму і звешу галаву сваю гаротную на грудзі яго лебядзіныя. <span class="TC">(Чуваць шорах.)</span> Што гэта? Нехта ідзе! Данілка, гэта ты? Божа! Як страшна! Такі ж нехта прыбліжаецца! <span class="TC">(Прытуляецца к дзераву.)</span></p>
<p> </p>
<h4><a id="chapter31"></a>З'ява VI</h4>
<p> </p>
<p class="THEATRE-COMMENT">Зоська, Незнаёмы.</p>
<p> </p>
<p><span class="ROLE">Незнаёмы</span> <span class="TC">(з вехай у руках)</span>. Не пужайся, сястра мая! Я свой чалавек, хоць і прыходжу не званы, не сланы.</p>
<p><span class="ROLE">Зоська</span> <span class="TC">(перапужаная)</span>. Хто ты?.. Хто вы?..</p>
<p><span class="ROLE">Незнаёмы</span>. Хто я? А ужо ж чалавек! А што болей трэба ведаць, калі толькі не гэта?</p>
<p><span class="ROLE">Зоська</span>. Я тут адна!.. нікога нямашака дома. Дык чаго ж вам трэба?.. Можа, начаваць? Але, як бачыце, у нас няма як...</p>
<p><span class="ROLE">Незнаёмы</span>. Мне нічога не трэба, сястра мая. Я не з тых, што толькі прыходзяць, каб што ўзяць, а з тых, што з сабою нешта добрае прыносяць.</p>
<p><span class="ROLE">Зоська</span>. Але калі я вас баюся, чалавеча! Вы нейкі такі дзіўны!</p>
<p><span class="ROLE">Незнаёмы</span>. Не бойся, сястра! Я ліст, адарваны з таго самага дзерава, што і вы, што і многія мільёны падобных. Вецер свабодны прынёс мяне сюды, на вашую руіну. Хацеў бы з табой і з братам тваім аб важных справах пагаманіць.</p>
<p><span class="ROLE">Зоська</span>. Я ж вам казала, што нікога няма дома, а я сама нічога не ведаю.</p>
<p> </p>
<p><span class="ROLE">Незнаёмы</span>. I нічога, сястра, ведаць не трэба, а што трэба — я скажу, а ты гэта брату перадай... Слухай, сястра! Склікаецца сход вялікі, і ўсе браты і сестры павінны на гэны сход з'явіцца.</p>
<p><span class="ROLE">Зоська</span>. Хто склікае?</p>
<p><span class="ROLE">Незнаёмы</span>. Сам па сабе склікаецца. Ніхто не ведае, ад каго наказ такі выйшаў, а усе, дзе толькі кліч дабег, уздымаюцца і ідуць, як мурашкі, ідуць!</p>
<p><span class="ROLE">Зоська</span>. А калі хто не пойдзе?</p>
<p><span class="ROLE">Незнаёмы</span>. Хто самахоць не пойдзе, над тым пра-кляцце завісне, бо на сходзе жыццё мільёнаў будзе важыцца, а ў такіх вялікіх справах і адзін чалавек можа сабой сюды ці туды перацягнуць.</p>
<p><span class="ROLE">Зоська</span>. То і я мушу ісці на гэны сход?</p>
<p><span class="ROLE">Незнаёмы</span>. Але, сястра. Толькі старцы і дзеці ад яго звольнены.</p>
<p><span class="ROLE">Зоська</span>. А куды ісці?</p>
<p><span class="ROLE">Незнаёмы</span>. Сумленне і жаданне сабе і другім шчасця дарогу табе пакажа. У гэтым вяночку ідзі! Толькі трэба ісці, не азірацца, бо хто азірнецца — у слуп спячы заменіцца, якога і перуны пасля з месца не зрушаць.</p>
<p><span class="ROLE">Зоська</span>. Та-а-ак! Я пайду, я мушу куды-небудзь ісці адгэтуль; тут так страшна, так страшна!</p>
<p><span class="ROLE">Незнаёмы</span>. Ідзі, сястра! І брата за сабою вядзі, а я тым часам да іншых пайду кліч клікаць.</p>
<p><span class="ROLE">Зоська</span>. Я скажу Сымону. Толькі, мусіць, суд наш пакуль не адбудзецца, ён не пойдзе на ніякі сход, пэўна што не пойдзе.</p>
<p><span class="ROLE">Незнаёмы</span>. Але пасля суду хай прыходзіць. Дый яшчэ буду я ў вас.</p>
<p> </p>
<h4><a id="chapter32"></a>З'ява VII</h4>
<p> </p>
<p class="THEATRE-COMMENT">Зоська адна.</p>
<p> </p>
<p><span class="ROLE">Зоська</span> <span class="TC">(садзіцца на зямлі)</span>. Які незвычайны чалавек! Казаў — яшчэ будзе ў нас. Але хаця б толькі не ўночы? А то так яго слухаць страшна, хоць заадно і хочацца слухаць. Штосьці нявысказанае цягне і к яму, і на гэны сход небывалы... Незвычайны чалавек! Не знай, не ведай — сястрой мяне называў! Чаму ён мяне так называў? Ха! Трэба ўцякаць адгэтуль, а то яшчэ хто другі такі прыйдзе і жудасці ўсялякае з сабою нанясе. Пайду! Пайду к яму, к свайму месяцу святлянаму, абаўюся каля яго, як хмель каля дубочка, і забудуся хоць на час на свае думкі трывожныя, на самую сябе беспрыпынную. Як ручэйку кужалю — распушчу касу сваю дзявоцкую па плячах сваіх белых... ён любіць мяне такую! <span class="TC">(Распускав касу.)</span> А цяпер палажу на галаву вяночак з васількоў, бо ён казаў, што мае вочы, як васількі, дык няхай жа васількі і на валасах маіх кра-суюцца! <span class="TC">(Кладзе на галаву вянок.)</span> Цяпер якраз буду русалка. Бо так! ж русалкай ён мяне сваей заве, ды, пэўна, я калісь і буду ею. Бо люблю гэта царства русалчына! Там яны сабе то, як рыбкі, у вадзіцы плюскаюцца, то ў лес выходзяць і на галінах калышуцца, як тыя кветкі-званочкі ўлетку на сенажаці. Шчаслівыя яны, гэтыя русалачкі, шчасця нашага дзявочага наследнічкі. Шчаслівыя і спакойныя! А тут мучся, дзяўчына, не ведаючы, як i што з сабой чыніць! Але пара ісці ўжо! Ён, залаценькі, даўно, пэўна, чакае мяне. Так! Даўно месячык свае зоркі чакае, а яна ўсё толькі здалёк яму ўсміхаецца. <span class="TC">(Устав i памалу, з распушчанымі валасамі, ідэе, пасля здзіулена адступае назад.)</span> Ён сам ідзе ка мне, ён сам! Ах, якое шчасце!</p>
<p> </p>
<p class="THEATRE-COMMENT">Уваходзіць Паніч; Зоська часіну любуецца ім, а пасля вісне ў яго на шыі.</p>
<p> </p>
<p class="THEATRE-COMMENT">Заслона.</p>
<p> </p>
<h3><a id="chapter33"></a>Акт чацвёрты</h3>
<p> </p>
<p class="THEATRE-COMMENT">Час — позняя восень. 3 саду апала лісце. Сцюдзёна.</p>
<p> </p>
<h4><a id="chapter34"></a>З'ява І</h4>
<p> </p>
<p class="THEATRE-COMMENT">Марыля, Аленка, Юрка.</p>
<p> </p>
<p><span class="ROLE">Марыля</span> <span class="TC">(уваходзіць з Аленкай і Юркам, сама нясе галлё, а Аленка з Юркам — бульбу ў прыполіках)</span>. Ціха, дзеткі, ціха! Зараз абагрэемся і павячэраем. <span class="TC">(Кідае галлё.)</span> А бульбачку сюды сыпце! <span class="TC">(Дзеці высыпаюць.)</span> Кажаце — халодна? Ну, дык зараз агоньчык вам распалю. <span class="TC">(Распальвае.)</span> Цяпер садзіцеся, дзеткі, і грэйцеся, а бульбінкі на агоньчык, на жарок кідайце, каб скарэй пякліся. Не бойцеся, яшчэ не замерзнеце і з голаду не памрацё, пакуль я тут жыву! Але пакуль што не так вельмі халодна. Во як прыйдзе канец восені ды зіма з снегам загуляе, тады — рэч іншая! Ну і тады нічога, дзеткі, нічога! Мінае лета, міне восень, зіма, а там і вясна прыйдзе. Цёпленька будзе, сонейка будзе грэць, траўка зелянець, птушачкі пяяць, садочкі цвісці... А цяпер грэйцеся, дзеткі, грэйцеся! Каб толькі Сымонка наш скарэй з суду вярнуўся.</p>
<p> </p>
<h4><a id="chapter35"></a>З'ява ІІ</h4>
<p> </p>
<p class="THEATRE-COMMENT">Тыя ж і Данілка.</p>
<p> </p>
<p><span class="ROLE">Данілка</span> <span class="TC">(падыходзячы к агню)</span>. А! як добра, што мамка разлажылі агоньчык і бульбачку печыцё, бо мне, праўду кажучы, дрыжыкі па целе так і скачуць, не раўнуючы, як смык па скрыпцы, а тут <span class="TC">(паказвае на жывот)</span> кішка з кішкой у такія між сабой кулачкі ідуць, што хоць ты ўрадніка кліч разбараняць іх! <span class="TC">(Садзіцца і грэецца.)</span> А-та-та! Як цёпленька! Страшэнна не люблю сцюжы! Так, здаецца, на тэты час закапаўся б дзе ў бярлог, як мядзведзь, i праспаў бы да самае вясны, бяда толькі, што на скуры мядзведжая шэрсць не вырасла!.. Мамка, чаму я не мядзведзь?</p>
<p><span class="ROLE">Марыля</span>. Бо ты дурненькая варона! Сам не ведаеш, што чаўпеш.</p>
<p> </p>
<p><span class="ROLE">Данілка</span>. Э-э! Каб я быу хоць варонай!.. Ужо б даўно са сваёй скрыпачкай паляцеў адгэтуль куды-колечы ў цяплейшую хату. Але што з пустога ў паро-жняе пераліваць! Mo я трохі i мядзведзь, i варона, але ўсё роўна толькі — Данілка: на льва ці на сакала трудна пры цяперашніх варунках выкіравацца. Окончу скрыпачку — ужо нямнога засталося каля яе работы — i пачну сабе іграць. Каму — вяселле, каму — хрэсьбіны, а каму... Бяда толькі, што няможна іграць на хаўтурах, а то такога «Лазара» завёў бы, што хоць упрысядкі ідзі!</p>
<p><span class="ROLE">Марыля</span>. Ну, і дагаварыўся! Ці ж пад «Лазара» ідуць упрысядкі?</p>
<p><span class="ROLE">Данілка</span>. А чаму ж не пайсці? Я сам першы пусціўся б. Мне, калі музыка зайграе, дык і ўсярэдзіне ўсё іграе, а ногі так і чэшуцца да падскаквання.</p>
<p><span class="ROLE">Марыля</span>. У цябе ўсё нялюдскае. Толькі б і скакаў там, дзе іншыя плачуць.</p>
<p><span class="ROLE">Данілка</span>. Э! Бо скакаць не ўмеюць, дык i плачуць; як мокрыя вароны, сноўдаюцца, або як блёкату аб'еў-шыся... Ну, хоць бы так, як наша Зоська.</p>
<p><span class="ROLE">Марыля</span>. А што — Зоська? Дзе ты яе бачыў?</p>
<p><span class="ROLE">Данілка</span>. Дзе бачыў? Я з двара ішоў, а яна ў той бок цягнулася, распусціўшы валасы, як русалка якая.</p>
<p><span class="ROLE">Марыля</span>. Няшчасная дзяўчына! Дарэшты губіць яна сама сябе гэтай гульнёй непатрэбнай. Не кажы хаця аб гэтым Сымону.</p>
<p><span class="ROLE">Данілка</span>. Камедыя — хто не ведае, а хто i ведае, дык усё роўна — камедыя. Чаго тэты Сымон хоча ад ix? Там зусім добрыя людзі жывуць. Вось, хоць бы я... Пайшоў сягоння да ix у пазыкі: прашу, каб далі жылаў ці кішак на струны i хваста на смык. Ну, яны мне так усё гэта і пазычылі, але толькі на струны дроту далі, бо кажуць, што ў іх кішкі і жылы ўсе выйшлі і няма ў запасе. Не кажыце толькі, мамка, Сымону, што я ў гэтыя пазыкі хадзіў туды, а то яшчэ з хаты вон выганіць.</p>
<p> </p>
<h4><a id="chapter36"></a>З'ява ІІІ</h4>
<p> </p>
<p class="THEATRE-COMMENT">Тыя ж і Сымон.</p>
<p> </p>
<p><span class="ROLE">Сымон</span> <span class="TC">(уваходзіць і садзіцца. Панура)</span>. Ці няма чаго з'есці?</p>
<p><span class="ROLE">Марыля</span>. Зараз бульба спячэцца. Ну, што? Як?</p>
<p><span class="ROLE">Сымон</span>. Усё прапала: мы прайгралі! Не даказалі сведкі, свае людзі не даказалі нашае даўнасці на тэту зямлю. Усе сведкі праз некага былі падкуплены і споены. Дванаццаць чалавек прысягнула крыва, і суд не мог уважыць нашага прашэння: пацвярдзілі першы прыгавор і прысудзілі выносіцца адгэтуль. Аканчальную па-станову выдалі... далей няма куды падаваць.</p>
<p><span class="ROLE">Марыля</span>. Ну, і што ж мы цяпер будзем рабіць? Якую ты цяпер увосень раду знойдзеш?</p>
<p><span class="ROLE">Сымон</span>. Якую раду? Якую раду? Ужо ж, як і не раз гэта казаў: не злажу сваіх рук, як да малітвы, і не пайду к ім прасіцца ў закутнікі! Будку якую да часу скідаю, і будзем сядзець тут да вясны, а да вясны шмат чаго можа перамяніцца на свеце.</p>
<p><span class="ROLE">Марыля</span>. Проці закону хочаш ісці — большай бяды сабе наклікаць?</p>
<p><span class="ROLE">Сымон</span>. Не проці закону, а проці нашых згубіце-ляў — крывапрысяжных сведак і проці тых, што гэтых сведак падкупілі іх жа крывавымі медзякамі. Вось такім проці хачу ісці!</p>
<p><span class="ROLE">Данілка</span>. І-і! Адзін дурань грошы бярэ, а другі дурань дае — на тое гандаль.</p>
<p><span class="ROLE">Сымон</span>. А ты — трэці дурань — ідзі гутарку вясці са сваёй скрыпачкай, а не тут!</p>
<p> </p>
<p class="THEATRE-COMMENT">Данілка адыходзіць у старану.</p>
<p> </p>
<p><span class="ROLE">Марыля</span>. Што адзін зробіш проці ўсіх? Не ідуць, мой сынок, рэчкі ўгару і не круціцца крылле ў ветраку проці ветру. Не такой дарогай ішоў ты і хочаш далей ісці, ох, не такой. 3 самага пачатку я прадчувала, што нічога з гэтага твайго упорства не выйдзе, і што ж, ці не мая праўда? А трэ было пакарыцца! Давалі хату, службу давалі, і добра можна было прыстроіцца, хоць бы гэтыя малыя мелі які-такі прыпынак — цёплы нач-лег і лыжку гарачае стравы. Ты гэтага не захацеў — усе суду нейкага чакаў. Вось табе і суд!.. Хочаш будку нейкую паставіць?.. Ну, паставіш, і што з таго? Таксама прыйдуць, раскідаюць і выведуць сцюжаю ў чыстае поле на пацеху ваўкам галодным.</p>
<p><span class="ROLE">Сымон</span>. Хай раскідаюць, хай выводзяць! Ізноў вярнуся, ізноў тут сяду і буду вясны чакаць.</p>
<p><span class="ROLE">Марыля</span>. Пакуль так дачакаеш вясны,— мароз табе і нам усім зубы выесць, у ледзякі аберне.</p>
<p><span class="ROLE">Сымон</span>. Дык і што ж там такое? Абернемся ў слупы замарожаныя, у камяні няскратныя абернемся, а сэрцы тады нашы з сэрцам зямлі зрастуцца, і ніхто не паважыцца крануць нас, бо той, хто кране, сам у крыгу лёду абернецца, і ніякае сонца не растопіць ужо гэтае крыгі!</p>
<p><span class="ROLE">Марыля</span>. Ты сягоння як не пры сваім розуме, Сымоне! Як у гарачцы брэдню нейкую страшную вядзеш. Паслухай лепей, дзеткі, мяне, я ж цябе гадавала,— пакарыся ты ім,— яшчэ не позна!</p>
<p> </p>
<p><span class="ROLE">Сымон</span>. Ха-ха-ха! Пакарыся! А ці ведаеш, мамка, што гэта значыць ім пакарыцца? ці хоць дагадваешся? Гэта, мамачка, значыць: прадаць, утапіць сябе, цябе, нас усіх у няволю ім на векі вечныя — запрапасціцца ў вечнае рабства, з якога выхаду ніколі не знойдзем ні мы, ні тыя, што пасля нас гэта рабства ў спадчыну атрымаюць. Ці ведаеш, мамка, гэта?</p>
<p><span class="ROLE">Марыля</span>. Нічога я, дзеткі, не ведаю, але, як праз сон, дагадваюся, чаго ты хочаш. На сваю і нашу нядо-лечку такі ты ўдаўся. Нездарма з гэтага людзі старыя нічога добрага не варажылі ні табе, ні бацькам тваім, ох, нездарма! <span class="TC">(Паўза.)</span> Апомніся, сынок! Надумай, адпусціся, выкінь гордасць з сэрца і паслухай маткі! Ведай, што матка родная да здрады дзяцей сваіх не давядзе. Не хочаш сам к ім ісці — я пайду, мне, старой, усе ўвойдзе. Яны не адмовяць нашай просьбе, ды на Зоську ласку маюць.</p>
<p><span class="ROLE">Сымон</span>. О, каб іх зямля не насіла з гэтакай іхняй ласкай!</p>
<p> </p>
<p class="THEATRE-COMMENT">Уваходзіць Незнаёмы з вехай.</p>
<p> </p>
<h4><a id="chapter37"></a>З'ява IV</h4>
<p> </p>
<p class="THEATRE-COMMENT">Тыя ж і Незнаёмы.</p>
<p> </p>
<p><span class="ROLE">Данілка</span> <span class="TC">(утаропіўшыся, убок)</span>. А гэта хто яшчэ так! за прарок з вехай?</p>
<p> </p>
<p><span class="ROLE">Незнаёмы</span>. <span class="TC">(гаворыць, найболей зварочваючыся да Сымона)</span>. Тыдні тры таму назад я ў вас быў, добрыя людзі, толькі дома ўсіх не застаў — адна сястра была... Цяпер ізноў прыходжу з тым самым.</p>
<p><span class="ROLE">Сымон</span>. А! гэта вы, мусіць, той самы, аб якім Зоська гаварыла? На нейкі сход людзей склікаеце?</p>
<p><span class="ROLE">Незнаёмы</span>. Але, але! На вялікі сход! Пара ўжо і табе, браце мой, з свайго гнязда знімацца!</p>
<p><span class="ROLE">Марыля</span>. Наша гняздо раскідана.</p>
<p><span class="ROLE">Незнаёмы</span>. Суд твой, мне казалі, сягоння кончыў-ся, цяпер ты вольны, як птушка,— нішто цябе не вяжа.</p>
<p><span class="ROLE">Марыля</span>. Як-то — нішто не вяжа? А я — маці яго, а малыя гэтыя, якіх павінен памагчы мне гадаваць і ў людзі вывесці?..</p>
<p><span class="ROLE">Незнаёмы</span>. <span class="TC">(не слухаючы)</span>. Годзе нацягаліся твае дзяды і прадзеды ношкі непасільнай! Выбіла гадзіна, і ты мусіш, як арол магучы, распусціць сваё крылле і ляцець туды, куды ўсе цяпер злятаюцца. Кончылася чалавечае вечнае начаванне, і світанне агністае па-чынаецца на зямлі ад краю да краю, ад мора да мора!</p>
<p><span class="ROLE">Данілка</span> <span class="TC">(убок)</span>. Што ён чаўпе? Па-мойму, веча-рэе, а па-ягонаму — світае. Ці я сляпы, ці ён не бачыць?</p>
<p><span class="ROLE">Незнаёмы</span>. На крыжах магільных гараць свечкі грамнічныя, а на курганах адзірванелых вехі смалістыя палаюць і шляхі асвечваюць для ўсіх тых, што ідуць на гэна зборышча вялікае. Гора таму, хто будзе спаць у гэты час трывожны!</p>
<p><span class="ROLE">Сымон</span>. Трудна зразумець вас, чалавеча! Скажыце ж мне хоць: нашто гэта зборышча склікаецца?</p>
<p><span class="ROLE">Марыля</span>. Але, нашто? Можа, зямлю будуць да-ваць?</p>
<p> </p>
<p><span class="ROLE">Незнаёмы</span>. Смока выганяць!</p>
<p><span class="ROLE">Усе</span>. Смока? Якога? <span class="TC">(Дзеці са страхам, туляцца да Марылі.)</span></p>
<p><span class="ROLE">Незнаёмы</span>. Не чулі?.. Ды дзе вам пачуць? Вы усе ў гэтых ламах капашыцёся, як чэрві, прыдаўленыя каменей, і свету белага не бачыце і нічога слухаць не ўмееце.</p>
<p><span class="ROLE">Данілка</span> <span class="TC">(убок)</span>. Ну, я-то пэўна б аб гэтым ведаў, але, мусіць, гэта брахня?</p>
<p><span class="ROLE">Незнаёмы</span>. Ад даўняга часу пасяліўся на нашай зямлі ў заварожаным балоце страшны смок-упыр...</p>
<p><span class="ROLE">Усе</span>. Аж нават упыр!</p>
<p><span class="ROLE">Незнаёмы</span>. Але, але, добрыя людзі! I вось праз гэтага смока-ўпыра пайшлі на цэлы свет усялякія беды і няшчасці.</p>
<p><span class="ROLE">Марыля</span>. Няўжо ж гэта і нас праз яго гэтакае гора спаткала?</p>
<p><span class="ROLE">Сымон</span>. Мамка, не перапыняйце гутаркі!</p>
<p><span class="ROLE">Незнаёмы</span>. Пошасці ўсялякія сее жменяй сваей каршуновай — гэта каб сіла народная не ўзвялічылася і яго не змагла, а туманы чорныя ў вочы ўсім пускае, каб людзі не бачылі яго. Поначы з хаты ў хату заходзіць і кроў з сэрцаў цёплую смокча, а у душу яду свайго падлівае, каб яна прасветласці ніколі ніякае не бачыла. Дзе толькі яго хоць день прашмыгнецца — там нянавісць страшная між братамі І сёстрамі, як вужака, разгнежджваецца, нявінная кроў на зямлю льецца, а путы жалезныя бразгаюць на руках чалавечых, як званы на ўсяночную. Катнія жаданні ў думках людскіх рас-плоджвае і на самае сонца кладзе жалобную пакрывальню. Удоў і сірот у рабства голаду і холаду заганяе, а бацькам і маткам без часу дзетак назаўсёды ад грудзей вырывав,— гэта ўсё каб хвалу сваю смочую ўзвялічыць. Вось які ён — гэты смок-упыр!</p>
<p><span class="ROLE">Данілка</span>. А скажыце, дзядзька: ці ты бачыў яго?</p>
<p><span class="ROLE">Незнаёмы</span>. Ніхто не бачыў!</p>
<p><span class="ROLE">Марыля</span>. Дык як жа гэта?</p>
<p> </p>
<p><span class="ROLE">Незнаёмы</span>. А вельмі проста: усе дагэтуль думалі, што гэта не с смока работа, а так Бог даў.</p>
<p><span class="ROLE">Сымон</span>. А як жа гэта будзе сход выганяць яго, калі ніхто і не бачыў?</p>
<p><span class="ROLE">Незнаёмы</span>. Як усе чыста браты і сестры на сход прыйдуць, тады ўсе і ўбачаць яго, бо, каб убачыць яго,— трэба усе вочы ў адно месца сабраць.</p>
<p><span class="ROLE">Данілка</span>. А ён не паесць за гэтакую штуку ўсіх?</p>
<p><span class="ROLE">Незнаёмы</span>. Ён толькі з'есць таго, у каго да канца не хопіць адвагі глядзець яму смела ў вочы.</p>
<p><span class="ROLE">Данілка</span>. Ну, як так, то я на тэты сход не пайду!</p>
<p><span class="ROLE">Марыля</span>. Дык, значыцца, І Сымона майго хочаце звабіць туды?</p>
<p><span class="ROLE">Незнаёмы</span>. Я нікога, маці, не ваблю! Я толькі кліч клікаю і разношу гэтую весць усім чыста ад хаты да хаты. А хто яшчэ не згніў зусім і не запрапасціуся з душою у смокавых лапах,— той сам пойдзе, і ніякая сіла яго не стрымае.</p>
<p><span class="ROLE">Сымон</span>. Я не пайду, хоць мяне ўжо і цягне туды. Я павінен тут астацца, каб рукамі і зубамі трымацца гэтай спадчыны бацькавай, бо як згублю яе — месца мне на цэлым свеце не будзе.</p>
<p><span class="ROLE">Незнаёмы</span>. Што ж, браце мой? Думаеш, што гэта лаціна зямлі скрозь дна праваліцца? Так ты думаеш?</p>
<p><span class="ROLE">Сымон</span>. Не праваліцца; але як сыду — мяне назад сюды не пусцяць.</p>
<p><span class="ROLE">Незнаёмы</span>. Не бойся! Без тваіх рук нідзе не абы-дуцца.</p>
<p><span class="ROLE">Марыля</span>. Як сабе хочаце, добры чалавеча, а я Сы-мона свайго ад сябе нікуды не адпушчу! Хай лепей думае, як хлеба і начлегу дастаць на зіму.</p>
<p><span class="ROLE">Незнаёмы</span>. Не ўтрымаеш, маці, свайго сына, калі ў ім кроў разгарыцца і душу яго да святла пацягне. Пойдзе, хоць бы зямля перад ім расступалася. 3 запале-най паходняй пойдзе праз пяскі халодныя і праз лагі балотныя туды, адкуль я к вам з гэтай весцю прыходжу. Голас патаемны, што дагэтуль драмаў у глыбіні грудзей, павядзе яго так легка, што і не агледзіцца, а крыўда, якую бацькі яго цярпелі І ён сягоння цярпіць, падганяць будзе яго; можа, нават будзе гнаць яго на вельмі і вельмі страшэнныя рэчы. Але нічога — пойдзе і возьме свае! (Пауза.) Што, Сымон? Час не спіць! Там чакаюць цябе сотні, тысячы, мільёны такіх, як ты, і ты, ведаю, на іх даўно чакаеш, толькі стараешся гэта заглушыць у сабе. Час прачнуцца, Сымоне! Час!</p>
<p><span class="ROLE">Сымон</span> <span class="TC">(звесіўшы галаву, як бы сам да сябе)</span>. Кінуць матку, кінуць зямлю і пайсці?! А ці знайду я там тое, што тут згублю? Ці знайду? Але штось цягне туды! Ачараваў ты мяне, чалавеча. На дзве палавіны разрываюцца мае думкі і душа мая. Як жа гэта неяк раптам прыйшло! Як жа мне загадала страшную загадку — ні тут застацца, ні туды пайсці?!</p>
<p> </p>
<p><span class="ROLE">Незнаёмы</span>. Час, Сымоне, час! Агляніся кругом сябе і ўспомні ўсё. Дагэтуль ніколі ты сцежкі свае не бачыў, бо вечна нязмытыя слезы на вачах тваіх віселі, хоць чырвоная кроў з цябе капала на сляды твае. Нага-няў ты сабе мазалі непазбытыя, як араў і сеяў, а груга-ны пражорлівыя зярняты твае спелыя клявалі. Як нарадзіўся ты — штось думаў, штось рабіў, тварыў, а што? Нядолю сваю толькі з году ў год гадаваў і пашыраў панаванне яе. Песень і казак чароўных шмат табе матка над калыскай тваёй напяяла; яны доўга ў душы тваёй жылі і радавалі цябе, а што з іх сягоння засталося? Асмя-ялі, аплявалі іх табе нязваныя госці, мучыцелі твае — гора ды крыўда! Агляніся, Сымоне! Успомні, разваж усе! Ус-помні матку, сястру сваю ўспомні, га! і тую вяроўку, на якой бацька твой павесіўся! <span class="TC">(Шыбка выходзіць.)</span></p>
<p> </p>
<h4><a id="chapter38"></a>З'ява V</h4>
<p> </p>
<p class="THEATRE-COMMENT">Тыя ж без Незнаёмага.</p>
<p> </p>
<p><span class="ROLE">Сымон</span> <span class="TC">(як бы збудзіўшыся)</span>. Ах! Ён выйшаў ужо! <span class="TC">(Хоча бегчы за Незнаемым.)</span></p>
<p><span class="ROLE">Марыля</span>. <span class="TC">(хапаючы за руку)</span>. Сымонка! Куды ты, дзеткі?</p>
<p> </p>
<p><span class="ROLE">Сымон</span>. Пусціце, мамка! Я хачу папытацца, у якім месцы той сход склікаецца.</p>
<p><span class="ROLE">Марыля</span>. Не трэба! Не ідзі! Нашто ён табе? Я цябе прашу, дзеткі, астанься!</p>
<p><span class="ROLE">Сымон</span>. Я толькі папытаюся і вярнуся назад.</p>
<p><span class="ROLE">Марыля</span>. Не ведаеш дзе, і не трэба! Нашто табе гэны сход страшны? Я не пушчу на яго цябе! Не пушчу!</p>
<p><span class="ROLE">Сымон</span>. Мамка, пусціце, я толькі даведаюся, і больш нічога!</p>
<p><span class="ROLE">Марыля</span> <span class="TC">(віснучы Сымону на шыі)</span>. Усё роўна — не трэба! Там згуба твая і наша. Ах, божухна мой! Чаго яго, гэтага шалёнага клікача, прынясло сюды? Што яму трэба ад нас? Няшчасце за няшчасцем так і ідзе на бедную маю галаву! <span class="TC">(Плача.)</span></p>
<p><span class="ROLE">Сымон</span>. Чаго плачаш, мамка? Яшчэ ж нічога тако-га страшнага не сталася. Не плачце, мамка! Калі ўжо так хочаце, дык не пайду і пытацца нават.</p>
<p><span class="ROLE">Марыля</span> <span class="TC">(апускаючыся на зямлю)</span>. Дабіваеце мяне! 3 усіх старой дабіваюць! Жыццё, якое ёсць, адбіраюць. Кара божая звалілася на увесь род наш. Ах ты, долечка мая няшчасная!</p>
<p><span class="ROLE">Сымон</span> <span class="TC">(адышоўшыся ў старану)</span>. А ўсё-такі мушу даведацца, дзе гэны сход склікаецца, каб там і немаве-дама што! I трэба ж было мне не папытацца ў яго? Ці не сказаў ен толькі часам Зосі гэтага? <span class="TC">(Да Марылі.)</span> Мамка! Дзе Зося?</p>
<p> </p>
<p><span class="ROLE">Марыля</span> <span class="TC">(відавочна манячы)</span>. Бог яе ведае! Недзе выйшла. Мусіць, ці не пайшла ў грыбы.</p>
<p><span class="ROLE">Данілка</span>. Я ж табе, мама, казаў! Зоська пайшла... <span class="TC">(Глянуўшы на матку, не дагаварвае.)</span></p>
<p><span class="ROLE">Сымон</span>. Куды пайшла?</p>
<p><span class="ROLE">Данілка</span>. А мусіць, у грыбы, як мамка казала, я не ведаю.</p>
<p><span class="ROLE">Сымон</span>. Маніш! Добра ведаеш, а толькі не хочаш казаць, кажы! А то...</p>
<p><span class="ROLE">Марыля</span>. Нашто яна табе? Пайшла і прыйдзе. Ці ж першы раз?</p>
<p><span class="ROLE">Сымон</span>. Першы ці не першы, а сягоння я мушу ведаць, куды пайшла. (Прыступаючы да Данілкі.) Кажы, шэльма, а не — то біць буду!</p>
<p><span class="ROLE">Данілка</span>. Я ж табе кажу, што не ведаю. А біць мяне не маеш права: на тое маці ёсць.</p>
<p><span class="ROLE">Сымон</span>. Яшчэ ен, жаба, будзе са мной абрыдацца! Калі пытаюся, то мусіш сказаць. Я старэйшы за цябе і не які прыблуда, а брат твой.</p>
<p><span class="ROLE">Данілка</span>. Хоць ты і старэйшы, хоць ты і брат мой, а ўсё роўна, калі і ведаю, то не скажу! Што ж ты са мной зробіш?</p>
<p><span class="ROLE">Сымон</span>. Выбрашаш усе, аж міла будзе, як юху гаду спушчу!</p>
<p><span class="ROLE">Марыля</span> <span class="TC">(да Сымона)</span>. Кшь ты да яго чапіцца! Што з табой сягоння зрабілася?</p>
<p> </p>
<p><span class="ROLE">Сымон</span>. Калі пытаюся, то няхай кажа! <span class="TC">(Да Данілкі.)</span> Ну! Чуеш ці не?</p>
<p><span class="ROLE">Данілка</span>. А як жа! Чую! Нашто ж у мяне вушы?</p>
<p><span class="ROLE">Сымон</span>. Ну дык кажы! А не — то, як бачыш, душу з цябе выматаю.</p>
<p><span class="ROLE">Данілка</span>. Не скажу!</p>
<p><span class="ROLE">Сымон</span>. Скажаш!</p>
<p><span class="ROLE">Данілка</span>. Хоць зарэж!</p>
<p><span class="ROLE">Сымон</span> (хапаючы сякеру). Кажы, вужака! а то як стой на дробныя кусочкі скрыпку пашчапаю!</p>
<p><span class="ROLE">Данілка</span> (хаваючы над сябе скрыпку). I скрыпкі не дам шчапаць, і не скажу!</p>
<p><span class="ROLE">Сымон</span> <span class="TC">(вырывае з-пад Данілкі скрыпку і хоча сеч)</span>. Скажаш?</p>
<p><span class="ROLE">Данілка</span> <span class="TC">(кідаючыся к Сымону на каление і цалуючы рукі)</span>. А братачка, а родненькі! Пасячы лепей мяне самога на дробныя кусочкі, а скрыпку не чапай! Богам цябе прашу!</p>
<p> </p>
<p><span class="ROLE">Марыля</span> <span class="TC">(адцягваючы Сымона)</span>. Ці не ашалеў ты сягоння!..</p>
<p><span class="ROLE">Сымон</span> <span class="TC">(баронячыся ад Марылі)</span>. Адчапіся, мамка! (Да Данілкі, замахваючыся тапаром над скрыпкай.) Кажы!</p>
<p><span class="ROLE">Данілка</span> <span class="TC">(енчачы)</span>. Сымонка, братачка! Не сячы! Лепей мяне забі, зарэж, што хочаш зрабі са мной, а скрыпачкі не чапай! Другой такой за ўсё жыццё не зраблю.</p>
<p><span class="ROLE">Сымон</span> <span class="TC">(ізноў замахваючыся тапаром)</span>. Пасяку на дробныя шчэпкі! Кажы!..</p>
<p><span class="ROLE">Данілка</span> <span class="TC">(прыпадаючы галавой да скрыпкі)</span>. Сячы ла маёй шыі, а скрыпачкі не чапай! Але ўжо скажу, скажу табе, дзе яна!..</p>
<p><span class="ROLE">Марыля</span> <span class="TC">(ухапіўшыся за сякеру)</span>. Давай мне сякеру! Давай сякеру! Я сама табе скажу, дзе Зоська.</p>
<p> </p>
<p class="THEATRE-COMMENT">За сцэнай шум; чуваць Зоськін голас: «Пусціце мяне... Я сама пайду. Пусціце».</p>
<p> </p>
<p class="THEATRE-COMMENT">Двое дворных людзей уводзяць на сцэну Зоську з завязанымі назад рукамі.</p>
<p> </p>
<h4><a id="chapter39"></a>З'ява VI</h4>
<p> </p>
<p class="THEATRE-COMMENT">Тыя ж, Зоська і дворныя людзі.</p>
<p> </p>
<p><span class="ROLE">Адзін з дворных людзей</span>. Хацела каля палаца павесіцца, дык сказалі звязаць і сюды прывесці!</p>
<p> </p>
<p><span class="ROLE">Зоська</span> <span class="TC">(хочучы вырвацъ з вяровак рукі, у страшным мучэнні)</span>. Нашто рукі звязалі? Мамачка, браточкі, змілуйцеся, развяжыце! За што так пакаралі?!</p>
<p> </p>
<p class="THEATRE-COMMENT">Марыля, Сымон, Данілка застываюць у сваіх позах не то здзіўленыя, не то перапужаныя. Дзеці падбягаюць і туляцца да Зоські. Дворныя людзі выходзяць.</p>
<p> </p>
<p class="THEATRE-COMMENT">Паволі апускаецца заслона.</p>
<p> </p>
<h3><a id="chapter40"></a>Акт пяты</h3>
<p> </p>
<p class="THEATRE-COMMENT">Час — каля «ўсіх святых». Вечар. Цёмна. Глуха. Заводзіць вецер.</p>
<p> </p>
<h4><a id="chapter41"></a>З'ява І</h4>
<p> </p>
<p class="THEATRE-COMMENT">Марыля, Данілка, дзеці.</p>
<p> </p>
<p><span class="ROLE">Данілка</span> <span class="TC">(увесь час выводзячы з перарывамі на сваей скончанай скрыпцы сумную мелодыю)</span>. Мамка, уцякайма адгэтуль, а то ўжо і мне трудна вытрываць: так тут холадна, цёмна, страшна!</p>
<p><span class="ROLE">Марыля</span> <span class="TC">(грэючыся з дзецьмі каля вогнішча)</span>. Як Сымон скажа, так і будзе, нічога я ў гэтым сваёй воляй парадзіць не магу.</p>
<p><span class="ROLE">Данілка</span>. Усе Сымон ды Сымон! Ці ж без яго дык і абысціся няможна. Я ж нашто ў цябе?</p>
<p><span class="ROLE">Марыля</span>. Нашто? Пішчэць толькі на скрыпцы, ды і ўся з цябе тут рада і парада! Як цяпер во пішчыш ды пішчыш, хоць вушы затыкай.</p>
<p><span class="ROLE">Данілка</span>. А ўсё-такі скажы, мамка, праўду: у гэтай скрыпцы лепшы голас, як у той, што раней у мяне была?</p>
<p><span class="ROLE">Марыля</span>. На той гудзеў, як авадзень, і на гэтай таксама выводзіш нейкае нешта паўтара людскога. Знай-шоў калі музыкай займацца! Жалоба па бацьку яшчэ не адышла, з Зоськай такое няшчасце прылучылася, а ён — на табе! На скрыпцы выігрывае.</p>
<p><span class="ROLE">Данілка</span>. Мамачка, я ж нічога вясёлага і не іграю, а ўсё такое, як сама чуеш, што і па нябожчыках не грэх галасіць. Жалобная музыка, бачыш, у мяне выходзіць, а не якая іншая.</p>
<p><span class="ROLE">Марыля</span>. I толькі больш жалю задаеш, ажно толь-кі сэрца на кускі разрываецца. Думак сваіх не магу ў парадак прывясці.</p>
<p><span class="ROLE">Данілка</span>. А якія там думкі? Узяў пастанавіў раз кінуць гэта беспрыпыннае прыпынішча, ну дык і што тут мазгі думкамі сушыць. Сабраў свае манаткі, ды дай божанька ногі і здароўе!..</p>
<p><span class="ROLE">Марыля</span>. У цябе ўсё проста з моста, а клёку ў галаве і за грош не маеш. Ну, мы няхай сабе пойдзем — добра! А Сымон, Зоська? Як па-твойму здаецца: выра-чыся мы іх павінны? Што?</p>
<p><span class="ROLE">Данілка</span>. Няхай і яны з намі ідуць. Ці ж ім хто не дае?</p>
<p><span class="ROLE">Марыля</span>. А калі не хочуць?</p>
<p><span class="ROLE">Данілка</span>. Дык іх аддзяліць трэба, калі ім кепска з намі жыць і калі цябе не ўмеюць слухаць.</p>
<p> </p>
<p><span class="ROLE">Марыля</span>. Нашто іх аддзельваць! Яны сам! даўно ўжо аддзяліліся ад нас, але тольк! я — матка — ад іх не магу аддзяліцца і пакінуць іх тут без ніякага парадку ! ладу. Ды што ты, дурненькі, разумееш у гэтым?</p>
<p><span class="ROLE">Данілка</span>. Я тольк! тое разумею, што ўцякайма адгэтуль, мама, ды ўсё тут! Есці няма чаго, хаты няма, скора зіма будзе, сцюжа, снег, мароз... Бр! Аж цяпер усяго да костачак холадам пераймае, як шпількамі жалезнымі. Замерзнем, мамка, запраўды замерзнем. На ледзяк! абернемся, як Сымон казаў. А я не хачу быць ледзяком, бо як тады буду я на скрыпачцы сваёй іграць? То ж пальцы, напэўна, зусім падубянеюць, ды скрыпачку мароз пашчапае. А такая звонкая ўдалася, такая звонкая!</p>
<p><span class="ROLE">Марыля</span>. Але ж Сымон, Зоська!..</p>
<p><span class="ROLE">Данілка</span>. Як Сымон не хоча з гэтым няшчасным папялішчам расстацца, то і бог з !м! Без яго дамо сабе раду.</p>
<p><span class="ROLE">Марыля</span>. То што ж з таго? Але ж ён і нас не адпускае?</p>
<p><span class="ROLE">Данілка</span>. Дык ціханька ўцячэм ад яго, сягоння уцячэм. Пакуль ён вернецца, то нашага і следу не застанецца. Гэтага свайго сходу, што той дурны з вехай начоўп яму, можа і без нас шукаць, аж надта можа! Усе ж роўна мы яму шукаць не памагаем.</p>
<p><span class="ROLE">Марыля</span>. Казау жа, што ўжо на след напаў, і скора ўсё скончыцца. Неўзабаве ўсю гаспадарку да ладу прывядзе.</p>
<p><span class="ROLE">Данілка</span>. Чакай, баба, Пятра — будзеш сыр есці! Яму ў галаве ўсе дагары нагамі перавярнулася, а мы слухаць мусім і чакаць нейкае злыбеды, апошняга кан-ца свайго.</p>
<p><span class="ROLE">Марыля</span>. Ну, а Зоська?</p>
<p><span class="ROLE">Данілка</span>. Я Зоську ўгавару, і яна пойдзе з нам!. Даліпан, пойдзе. Я заиграю ей тую музыку, што паніч высвістваў, як у нас быў,— яна заслухаецца і пойдзе аж міла, куды я тольк! з скрыпачкай пайду.</p>
<p><span class="ROLE">Марыля</span> <span class="TC">(глуха)</span>. Куды ж мы пойдзем? 3 чым? Па што?</p>
<p><span class="ROLE">Данілка</span> <span class="TC">(горача)</span>. Сам! з сабой пойдзем: ты з малым!, я з скрыпачкай. У свет, мамачка, па хату ! хлеб пойдзем. Я буду іграць, ты пяяць, а малыя сваім плачам памагаць нам будуць. I такую вандроуку начнём, якая яшчэ нікому і не снілася! Ад вёск! да вёск! пойдзем, ад двара да двара — аж у вялікі горад зойдзем, кажуць, ёсць такія гарады, ц! месты, дзе дамы усе чыста, як печы,— з цэглы мураваныя, а народу там шмат, шмат! Цэрквы там золатам пакрыты, а у цэрквах вялікія і маленькія божанькі стаяць і вісяць. Дарагое каменне з іх адзежак і каронау так і капае на зямлю, буйна, як слёзы падчас ці град з неба. А народ к !м, гэтым бо-жанькам, ідзе і ідзе, як вада плыве. Ад усялякіх болесцей вылечваюцца, ад няшчасцяў збаўляюцца, долю сабе лепшую вымаліваюць. Такія там, кажуць, мамачка, цуды творацца. <span class="TC">(Цалуючы рукі Марылі.)</span> Дык уцякайма адгэтуль, мамачка! Там будзе нам усім хораша і весела. Уцякайма! Ды нашто ж ты, мамка, торбачкі шыла?!</p>
<p> </p>
<h4><a id="chapter42"></a>З'ява ІІ</h4>
<p> </p>
<p class="THEATRE-COMMENT">Тыя ж і Старац.</p>
<p> </p>
<p><span class="ROLE">Стаpaц</span>. Слава Хрысту, добрый людзі!</p>
<p><span class="ROLE">Усе</span>. Слава! Слава! I цяпер, і на векі вякоў!</p>
<p><span class="ROLE">Старац</span>. Што гэта ў вас парабілася, панІ гаспады-ня? То ж як вясной быу я ў вас, не так гэта мясціна выглядала!</p>
<p><span class="ROLE">Данілка</span>. Яна ўжо і тады таксама выглядала, толькі тады яшчэ ў кучы трымалася, а цяпер рассыпалася.</p>
<p><span class="ROLE">Старац</span>. Але, але, бачу! А дзе ж яшчэ ваша сямей-ка? — было ж болей.</p>
<p><span class="ROLE">Данілка</span>. I тады, дзедка, такая самая была наша сямейка, толькі як сядзела ў хаце, дык болей яе выглядала.</p>
<p><span class="ROLE">Старац</span>. Але, але, ведаю! Гняздо раскідалася, і птушкі разбегліся якая дзе-куды. Ведаю, ведаю! Сам я з такога гнязда.</p>
<p><span class="ROLE">Марыля</span> <span class="TC">(падаючы хлеба кусок)</span>. Сядайце, дзедка, і памаліцеся за грэшную душачку Лявона.</p>
<p> </p>
<p><span class="ROLE">Старац</span> <span class="TC">(здзіўлена)</span>. Што, пані гаспадыня? Памёр твой чалавек?</p>
<p><span class="ROLE">Данілка</span>. Але, дзедка! Тата не вытрываў, узяў ды павесіўся.</p>
<p><span class="ROLE">Стаpaц</span>. Вечны супакой! Вечны супакой яго душа-чцы! <span class="TC">(Моліцца.)</span></p>
<p><span class="ROLE">Марыля</span>. Адкуль жа гэта дзедку Бог прынёс да нас?</p>
<p><span class="ROLE">Старац</span>. 3 свету, пані гаспадыня! 3 далёкага свету валакуся. Хэ-хэ-хэ! 3 свету ў свет плятуся. I так кожны дзень і кожную ночку, калі дзе не начую.</p>
<p><span class="ROLE">Данілка</span>. Мусіць, вялікі, дзедка, свет гэты? Ці канец яму ёсць дзе, ці няма? Я ні ў каго не магу гэтага даведацца.</p>
<p><span class="ROLE">Старац</span>. Ох, вялікі свет, мой сынку! Куды я толькі ні хадзіў, нідзе канца яму не знайшоў, не бачыў і не чуў. Можа, дзе і ёсць яму канец — ды пэўна, што ёсць, бо адкуль жа б ветры нам Бог пасылаў, ды лета і зіму, цяпло і холад?</p>
<p><span class="ROLE">Данілка</span>. Мусіць, добра жыць на гэтым свеце вялікім? Я ўжо мамцы казаў, што добра.</p>
<p><span class="ROLE">Старац</span>. Там добра, дзе нас няма. Але мне ў маім жабрачым палажэнні ўсюды някепска. Што мне там, сынку, нягоднага можа быць? Ідзі сабе, куды вочы глядзяць, ані мяне хата свая затрымлівае, ані мяне радня звязвае, ані мяне зямелька свая к сабе цягне!.. Цэлы свет — хата мая, усе людзі — радня мая, уся зямелька — поле мае роднае. Усюды што-колечы ды сваё знаходжу: ці кусочак хлеба, ці куток цёплы для начлегу, ці толькі так добрае слова — і за гэта дзякую Богу! Іду сабе ды іду. Hi над чым не трасуся, нічога бараніць не маю: усе багацце са мною ў гэтых торбах — гэтыя акрайчыкі хлеба ды часам які кусочак сыру ці сала. I што болей трэба мне? Добра мне так. Смачна ем, спакойна сплю. Ведаю, што не акрадзе мяне злодзей, не аграбіць разбойнік. Усюды ласку маю — за душачкі жывыя і змарлыя маліцца просяць. Ведама, не усе мяне ахвотна прымаюць і любяць мяне, але гэта найболей такія, дзе сабак многа і дворні ўсялякае,— туды ж і за-ходзіць я не стараюся. А так — усюды добра на свеце, мой сынку, усюды!</p>
<p><span class="ROLE">Марыля</span>. Mo i праўду, дзедка, кажаш, што табе няцяжка жывецца на гэтым свеце, але ў нас тутака дужа дрэнна. Як пайшло ад вясны няшчасце за няшча-сцем, дык і радачкі знікуль ніякае нямашака.</p>
<p><span class="ROLE">Старац</span>. Ведаю, пані гаспадыня, ведаю.</p>
<p><span class="ROLE">Марыля</span>. Як бачыце — хату нашу раскідалі. Ля-вонка мой — як табе ўжо Данілка казаў — не перажыў, вечны супакой, гэткае несправядлівасці і рукі без пары сам на сябе налажыў.</p>
<p><span class="ROLE">Старац</span>. Ведаю! Важны чалавек быу — гаспадар-ны і справядлівы быў. Колькі раз я ні заходзіў, заўсёды вока на мяне добрае меў. Вечнае яму спачыванне, i няхай зямелька для яго лёганькай будзе, а Бог найвы-шэйшы пляму з яго душачкі здыме, што налажыў сам на яе з роспачы.</p>
<p> </p>
<p><span class="ROLE">Марыля</span>. Вечнае яму спачыванне! А Зоську нашу таксама зналі, дзедка? Такая дзяўчына была!</p>
<p><span class="ROLE">Старац</span>. Знаў, пані гаспадыня! Чаму не знаў?.. Не адзін раз мяне i хлебам дарыла, і вадзічкі ў смагу давала. АпошнІ раз, як у вас быў, кветачак нават мне дала,— за панічова здароўе прасіла маліцца. Добрая дзяўчынка была. Хай Бог міласэрны за тое долечку ей шчаслівую пашле!</p>
<p><span class="ROLE">Марыля</span>. Ох, дзедка мой! Не на радасць і не на пацеху яна ў мяне гадавалася. Дасціпная вельмі была і нейкая як сама не пры сабе. А з вясны, як прыйшло нешта ей у галаву, як стала ў двор бегаць, як стала, дык цяпер як бы не пры сваім розуме засталася.</p>
<p><span class="ROLE">Старац</span>. Ведаю я гэта! ох, чаму не ведаю? Мола-дасць яе згубіла, ды каго яна не згубіла!</p>
<p><span class="ROLE">Марыля</span>. А Сымонка мой таксама ці з розуму сышоў, ці хто яго знае, што з ім робіцца. Хоць забі яго — саступіць адгэтуль не хоча і нам нікому волі не дае, нягледзячы на тое, што ўжо апошні суд за тэту зямлю адбыўся, і мы на ім прайгралі. Ды яшчэ другая бяда з маім Сымонам прылучылася: прыйшоў сюды нейкі шалёны чалавек і нагаварыў яму аб нейкім смоку і зборышчы,— дык цяпер поначы ходзіць і зборышча гэтага шукае, не на дабро шукае! Ужо сталі яго і цемня-ком усе называць. Можа, і сапраўды ў цемнякі запі-саўся — хто яго ведае? Сама я ніяк і розуму не прыстаў-лю. Ці не чулі вы, дзедка, чаго аб гэтым сходзе?</p>
<p><span class="ROLE">Старац</span>. I чуў, і не чуў, і нічога сам добра не ведаю, ды хто яго ўсё разбярэ, як следна. Цяпер так! на свеце між людзьмі несупакой расце, што не дай ты божачка! Дык, можа, дзе і збіраецца гэна зборышча, але дзе — нічога я не ведаю. Шмат чутак усялякіх, як і заўсёды, ходзіць паміж жывымі, шмат аб чым і добра-га, і благога гаманяць, але што з гэтага ўсяго гоману выйдзе — ніхто акуратна не згадае. Слабы стал! цяпе-рашнія людзі' кепскія вочы маюць, каб усе як нале-жыцца бачыць імі, кепскія вушы маюць, каб кожны шорах пачуць і згадаць, адкуль вецер прыхільны вее, і кепскі розум маюць, каб ім раскумекаць усе чыста, дзе дабро іх чакае, а дзе зло. Так, так, пані гаспадыня! Слабы людзі. Нават якую маюць сілу, дык і тое не хочуць выказаць. Нейкі сон і страх усіх аплутаў.</p>
<p><span class="ROLE">Данілка</span>. Праўда, дзедка! Мне тут вельмі страшна, але каб спаць хацелася тутака на холадзе,— дык гэтага не скажу.</p>
<p><span class="ROLE">Старац</span>. То чаго ж седзіцё на гэтай руіне, калі вам тут страшна? Чаго чакаеце?</p>
<p><span class="ROLE">Данілка</span>. А усе ж чакаем, пакуль Сымон сход той знойдзе.</p>
<p><span class="ROLE">Марыля</span>. Падзецца няма дзе!</p>
<p><span class="ROLE">Старац</span>. А дзе я падзяюся? Дзе пяты, дзесяты па-дзяецца такіх, як я, як многа іншых, падобных мне?</p>
<p><span class="ROLE">Данілка</span>. Ну, месца гэтага то я яшчэ ўсё-такі добра не ведаю!</p>
<p><span class="ROLE">Старац</span>. Як пойдзеш, сынку мой, у свет, то даве-даешся. Днём сонейка сцежку пакажа, а ночкай — Шлях Млечны на небе. А ісці будзе лёганька-лёганька, бо вецер будзе цябе падганяць. I так будзеш шукаць ды шукаць таго месца, аж пакуль не знойдзеш вечнага спачывання.</p>
<p><span class="ROLE">Данілка</span>. А як хмарна будзе ды з дарогі саб'ем-ся,— хто тады пакажа?</p>
<p><span class="ROLE">Старац</span>. Добрыя людзі, мой сынку, добрыя людзі. А ісці вам трэба адгэтуль.</p>
<p><span class="ROLE">Данілка</span>. Ды я ўжо мамцы казаў аб гэтым самым, але ўсё ўпіраецца яшчэ.</p>
<p><span class="ROLE">Старац</span>. Нічога, пані гаспадыня, тут не выседзіш. Скінь пыху з сэрца ды йдзі адгэтуль. Не спадзейся на помач сына — ён ужо далека ад цябе з сваімі думкамі і няскора к табе з імі вернецца. Сцежкі вашы разышліся і сойдуцца толькі тады, як ён, пабываўшы на тым зборышчы, якога цяпер шукае, вернецца к табе славай акрыты. А цяпер не чакай на яго І думай сама аб сабе. Бачыш — якая гэтая асенняя ночка страшная, а ты тут адна з сваімі малымі і гэтым няшчасным музыкам, што ігрой сваей да слез толькі даводзіць... Час, птушка-маці, знімацца з гэтага раскіданага гнязда, каб іншых сваіх дзетак убараніць ад благіх ястрабаў, ад якіх сілачкі ты не мела ўбараніць свайго Сымонкі і Зоські! Скінь пыху з сэрца, набярыся адвагі, забірай гэтых з сабой і ідзі, ідзі, куды ногі панясуць, куды вочы твае глядзець будуць!</p>
<p> </p>
<p><span class="ROLE">Марыля</span>. Ды я ўжо з самае вясны торбачкі для ўсіх шыла і шмат, шмат іх пашыла! Але Сымон, Зоська!.. Як жа мне пайсці без іх?</p>
<p><span class="ROLE">Старац</span>. Не бойся, пані гаспадыня! Яны, калі не знойдуць таго, чаго шукаюць, каб у тваю хату шчасце прынясці, то вернуцца к табе тым самым шляхам, якім ты ад іх адыдзеш. Такі ўжо парадак на свеце паміж намі, людзьмі.</p>
<p><span class="ROLE">Данілка</span>. Ну, і добры ж тэты парадак: прыкладам, я пайду шукаць грыбоў у лес, а вярнуся адтуль толькі з галінай асінавай.</p>
<p><span class="ROLE">Старац</span> <span class="TC">(цягнучы далей)</span>. Твой сын цяпер, можа, нават шукае таго, чаго i не згубіў, але мусіць шукаць і павінен. Ганьба таму чалавеку, што рукі апусціць, як перавяслы, і чакае, пакуль сама доля к яму прыйдзе ў хату і папросіцца, каб прыняў яе з ласкі свае! Ганьба таму, хто, вочы на ўсё заплюшчыўшы, будзе ісці ўцёртай здавён сцежкай няпраўды і бяспраўя, думаючы, што іначай быць ніколі не можа i што не ў яго волі змяніць стары парадак бессумленнага жыцця! Ганьба таму, хто, радзіўшыся ў ярме, валочыць яго пакорна, як вол стары, не парываючыся нават хоць на час выпрагчыся з гэтага ярма, паганячага пачуццё яго чалавечае! Ганьба таму! Нам, старым, іншая рэч: мы не жывём, а толькі дажываем. Маладыя ж мусяць нечага шукаць, нечага дабівацца.</p>
<p><span class="ROLE">Марыля</span>. Дзедачка! Незразумелыя рэчы для майго жаноцкага розуму ты кажаш. Але ўсё ж такі, як бачу, нездарма я торбачкі шыла, ох, нездарма!</p>
<p><span class="ROLE">Старац</span>. I сын твой калісь гэтага не разумеў, а можа, i цяпер не разумее. Але прыйшла пара, выбіла такая шчасная ці няшчасная гадзіна, і прабудзілася ў яго думка вялікая, важная, што так далей быць не можа, як ёсць, што яго штосьці пацягнула к нечаму няведамаму, але светламу i радаснаму, ну, i перавярнуўся увесь стары лад у яго беднай галаве. Твае песні і казкі, што пяяла i гаварыла яму калісь над калыскай, шмат у гэтым памаглі. Дык не пярэч жа i далей свайму сыну ісці той дарожкай, якую ён сам сабе абабраў і ідзе цяпер.</p>
<p><span class="ROLE">Данілка</span>. Ды мамка яму нічога не пярэчыць, але ён сам сабе пярэчыць i нам не дае ніякага ходу, каб як з гэтае пусткі на свет божы выбрацца.</p>
<p> </p>
<h4><a id="chapter43"></a>З'ява ІІІ</h4>
<p> </p>
<p class="THEATRE-COMMENT">Тыя ж i Зоська.</p>
<p> </p>
<p class="THEATRE-COMMENT">Зоська ўваходзіць, штось сумнае напяваючы; у зрэбнай спадніцы і кашулі — без каптана, грудзі расхрыстаны, валасы распушчаны i спадаюць па плячах, на галаве з пасохшага лісця вяночак.</p>
<p> </p>
<p><span class="ROLE">Старац</span> <span class="TC">(адступаючы ў старану з мімавольнага перапугу)</span>. Хто гэта такі?</p>
<p><span class="ROLE">Марыля</span>. Ці ж не пазналі? — Зоська наша!</p>
<p><span class="ROLE">Старац</span>. Божа! Божа! Што з яе асталося?</p>
<p><span class="ROLE">Данілка</span>. Толькі цень ды вянок з лісця!</p>
<p><span class="ROLE">Зоська</span> <span class="TC">(разглядаючыся)</span>. Хто тут? Чаго вы назбі-раліся? Разлучыць мяне хочаце з ім? Га? Ха-ха-ха! Не на такую напалі. (Да Старца.) А ты, сівы, чаго сюды прыйшоў? Можа, весці добрыя прыносіш ад майго тэты або ад майго міленькага? Не бойся — кажы! Я ўсё ведаю!.. Даўней нічога не ведала, а цяпер, ах, як ведаю!.. Тата мой у палацы засеў і пануе там: шмат слуг яму служыць і скарбаў усялякіх шмат мае. Пасаг мне вялікі дасць, ох, які вялікі! — сто, тысячу, мільён. А толькі нашто ты, татачка, майго міленькага выгнаў з палаца, што аж за морам апынуўся? Пакінуў мяне мой ненаглядны, праз благіх людзей адрокся свае русалачкі з васільковымі вачамі. Ха-ха-ха! Але я сама к яму пайду. Праз быстрыя рэчкі, праз шчырыя бары, праз сухія пяскі паплыву к яму, як месяц па небе плыве! <span class="TC">(Садзіцца і капаецца ў вогнішчы.)</span></p>
<p><span class="ROLE">Старац</span>. Страшныя рэчы творацца ў вас, пані гаспадыня!</p>
<p><span class="ROLE">Марыля</span>. Ад маладзіковае суботы ўжо яна такая! Трэці тыдзень праходзіць.</p>
<p><span class="ROLE">Зоська</span> <span class="TC">(устав i ходзщь па сцэне)</span>. А вы вон адгэ-туль усе, вон! А-а! Ведаю! — На вяселле мае сабраліся! Не хачу я вас, груганоў чорных,— у мяне іншыя госці будуць. <span class="TC">(Да Старца.)</span> Праўда, стары,— іншыя. Маўчыш! Ну, як сабе хочаш! А я скажу, хто ў мяне будзе: зоркі з неба залатыя збягуцца, месячык срыбны прыплыве, воблачкі светлыя сыдуцца, і будуць яны усе гуляць на маім вяселлі так весела, так скочна! А вецер іграць мае вяселле будзе, зычна іграць будзе, як ён у лесе часам умее, як ён у азяродах часам іграе! <span class="TC">(Да Данілкі.)</span> Пакажы мне зараз, маладзенькі музыка, як вецер іграе!</p>
<p> </p>
<p class="THEATRE-COMMENT">Данілка іграе жаласліва-нудную мелодыю, Зоська круціцца па сцэне і прыпявае:</p>
<p> </p>
<div class="POETRY">
<p>Вецер іграе, зорачкі скачуць,</p>
<p>Месяц між імі лад водзе;</p>
<p>Радасна хмаркі белыя плачуць,</p>
<p>Мілы мой кажа усім — годзе!</p>
</div>
<div class="CLEAR"></div>
<p> </p>
<p class="THEATRE-COMMENT">Водбліск ад пажару асвечвае сцэну. Зоська, напяваючы ўсё, час нейкі круціцца па сцэне ў пажарным святле. Данілка іграе.</p>
<p> </p>
<p><span class="ROLE">Усе</span> <span class="TC">(апрача Зоські)</span>. Ах, пажар недзе! Марыля. Як бы з стараны двара агонь б'е!</p>
<p><span class="ROLE">Старац</span> <span class="TC">(хрысцячыся)</span>. Скаранне божае валіцца на гэтую зямлю няшчасную! Тут вар'ятка скача, а там з дымам штось ідзе.</p>
<p> </p>
<p><span class="ROLE">Дзеці</span>. Нам страшна, мамка!</p>
<p><span class="ROLE">Данілка</span>. Уцякайма скарэй адгэтуль, а то яшчэ і наш дом загарыцца!</p>
<p><span class="ROLE">Зоська</span> <span class="TC">(перастаушы круціцца)</span>. А! Як відненька! А я думала, што ўжо ночка наступіла і мне трэба к майму саколіку збірацца. <span class="TC">(Разглядаючы.)</span> Чаго ж я, дурная, длякаюся? Гэта ж ён тут! Тут мой каралевіч ненаглядны! <span class="TC">(Паказваючы на дзерава, на каторым абраз вісіць.)</span> Во дзе ён! Во! Адзін, як сіротка, стаіць і чакае, пакуль я, яго зорка нябесная, к яму не падыду. Ужо іду, ужо іду, мае сонейка мілае! <span class="TC">(Падыходзіць і абымае дзерава, прытуляючы твар свой к яму.)</span> Выбачай, саколік, што так позна прыйшла я к табе сягоння! Вялікую дарогу мусіла перабыць. Гадзіны на мяне сыкалі, ваўкі вылі, начніцы і совы пужалі, але прыцягнулася к табе. Ночка ўжо мінулася, і божы дзянёк, бачыш, кругом ззяе. Прытулі ж мяне к сабе, добры мой каралевіч! Сагрэй мае грудзі дзявочыя: яны вельмі азяблі — халодна ўжо, бачыш, становіцца на свеце! Не гані мяне ад сябе, як той мяне адагнау і сам за мора уцек. Ты інакшы! Ты хоць і той, але не той. У цябе, чую, сэрца б'ецца, а ў таго ў грудзях нейкі камень хрусцеў; у цябе вочкі, як зоркі, свецяцца, а ў таго, як галодныя вужакі, паглядалі; твае ручкі абымаюць, як матка дзіцянётка ў калысцы абымае, а той, як жалезнымі абцугамі, сціскаў мяне; той гаварыў, то як крумкач над непахаванымі касцямі крумкаў, а твой голас ліецца, як на жалейцы песня вясною... Прытулі ж мяне, саколе мой любы, і не выракайся болей каралеўны сваёй! <span class="TC">(Апускаецца каля дзерава і, задумаўшыся, сядзіць пры ім.)</span></p>
<p><span class="ROLE">Старац</span>. Пайду я ўжо ад вас, добрыя людзі. Вялікім горам і зніштажэннем кожны тут куток ваш напоўнен. Шчаслівейшую долечку пашлі вам, Божа! Бывайце здаровы! Слава Хрысту!</p>
<p> </p>
<p><span class="ROLE">Данілка</span> <span class="TC">(усхапіўшыся)</span>. Дзедачка, забірайце і мяне з сабой! А то яшчэ раз як здарыцца гэткая ночка з пажарам, то я зусім памру ад страху.</p>
<p><span class="ROLE">Старац</span>. Як хочаш, сынку мой. Месца хопіць нам. Можаш ісці.</p>
<p><span class="ROLE">Марыля</span>. Не адходзьце, дзедка! Надумалася і я ўжо: пойдзем усе з табой. Сілачкі мае не хапае далей тут гібець.</p>
<p><span class="ROLE">Старац</span>. Добра, пані гаспадыня! Добра! I табе месца мала не будзе.</p>
<p><span class="ROLE">Марыля</span> <span class="TC">(да дзяцей)</span>. Ну, дзеткі! Пара збірацца ў дарогу! Дзе толькі торбачкі? <span class="TC">(Находзіць торбы і начэплівае іх дзецям, Данілку і сабе; Старац памагае.)</span> Вось гэтыя меншанькія вам, малыя, а тэту, трохі большую, табе, Данілка.</p>
<p><span class="ROLE">Данілка</span> <span class="TC">(надзеушы торбу)</span>. Вось як лоўка цяпер будзе! У руках скрыпачка, на плячах торбачкі — гуляй, душа, колькі ўлезе!</p>
<p><span class="ROLE">Старац</span>. Што ж? Нездарма людзі пацераў і малітваў змалку яшчэ вучацца. Каму-небудзь ды пад старасць прыгодзяцца. Аб торбах не павінны забывацца нават і тыя, што на пасадах сядзяць.</p>
<p><span class="ROLE">Марыля</span> <span class="TC">(надзяваючы на сябе торбу)</span>. Ну, гэтыя самыя большыя на мяне якраз падыдуць! <span class="TC">(Глянуўшы на Зоську.)</span> Паспрабую і на яе надзець, а ну ж з намі пойдзе. (Падыходзщь да Зоські і хоча надзець торбу.) Зоська, пазволь,— надзену гэта на цябе, ды пойдзем разам!</p>
<p> </p>
<p><span class="ROLE">Зоська</span> <span class="TC">(павёўшы мутнымі вачыма)</span>. Што? Куды?</p>
<p><span class="ROLE">Марыля</span>. Надзень, Зоська, гэтыя торбачкі! Надзень, дачушка мая. (Хоча сілай надзець.)</p>
<p><span class="ROLE">Данілка</span>. Не спрачайся, Зоська, ды пойдзем! Я табе зайграю панічову музыку.</p>
<p><span class="ROLE">Зоська</span> <span class="TC">(усхапіўшыся з зямлі і баронячыся)</span>. Што? на мяне торбы хочаце надзяваць! Га! А вы ведаеце, хто я такая? Ведаеце? Я каралеўна! Я — усеўладная пані гэтае зямлі ўсёй чыста! — гэтых загонаў, гэтых лугоў, гэтага лесу! Ха-ха-ха! А яны мяне у торбы, як жабрачку, хочуць прыбраць! Я ў кароне, бачыце, хаджу. Сярпы мае сталёвыя дабро цэламу свету жнуць, а палотны мае шаўковыя цэлы свет адзяваюць, а яны ў торбы мяне хочуць прыбраць! Проч, бясстыднікі! <span class="TC">(Зрывае торбы і кідае на вогнішча; сама апускаецца каля дзерава.)</span></p>
<p><span class="ROLE">Марыля</span> <span class="TC">(адкінуўшы торбу ў старану з агню)</span>. Не хочаш, і не трэба! Не ў маёй ужо моцы з вамі вайну вясці. А торбачка гэта хай астанецца тут: можа, Сымону прыдасца.</p>
<p><span class="ROLE">Старац</span>. Што ж, пані гаспадыня,— гатовы ўжо ўсе!</p>
<p><span class="ROLE">Марыля</span>. Ужо, дзедка! Можам ісці.</p>
<p><span class="ROLE">Данілка</span>. Уцякайма, дзедка, бо і я ўжо гатоў. А Зоська дагоніць нас: не чапайце толькі яе. Цяпер жа, можа, запяём усе разам на адходнае.</p>
<p><span class="ROLE">Старац</span>. Святую песню хоць калі не грэх запець.</p>
<p> </p>
<p><span class="ROLE">Марыля</span> <span class="TC">(да Зоські)</span>. Зоська, як апомнішся, прыходзь з Сымонам да нас!</p>
<p> </p>
<p class="THEATRE-COMMENT">Старац ідзе наперад, за ім Марыля з дзяцьмі па баках, а за Марыляй — Данілка. Усе пяюць «Лазара»,— Данілка іграе; нейкую мінуту іх песня чуваць за сцэнай, пасля паволі замірае.</p>
<p> </p>
<h4><a id="chapter44"></a>З'ява IV</h4>
<p> </p>
<p class="THEATRE-COMMENT">Зоська адна.</p>
<p> </p>
<p><span class="ROLE">Зоська</span> <span class="TC">(як бы прасвятлеўшы, паказваючы рукамi)</span>. Ха-ха-ха! Там пажар, гэтыя, як пагарэльцы, з торбам! пайшлі.</p>
<p> </p>
<h4><a id="chapter45"></a>З'ява V</h4>
<p> </p>
<p class="THEATRE-COMMENT">Зоська і Сымон.</p>
<p> </p>
<p><span class="ROLE">Сымон</span> <span class="TC">(шыбка ўваходзщь са стараны пажару, трымаючы ў руцэ запаленую галавешку. Разглядаючыся)</span>. Пайшлі!.. Не пачакалі мяне яшчэ хоць трохі. А так ужо ўсё наладзіў. <span class="TC">(Уеледзеўшы Зоську.)</span> Адна Зоська асталася! <span class="TC">(Да яе.)</span> Што ж ты робіш тут адна? Пойдзем са мной?</p>
<p><span class="ROLE">Зоська</span>. <span class="TC">(прыглядаючыся)</span>. Гэта ты, Сымон?</p>
<p> </p>
<p><span class="ROLE">Сымон</span>. Я, Зоська! Уставай хутчэй, сястрыца, ды пойдзем, бо кожная мінута цяпер дорага!</p>
<p><span class="ROLE">Зоська</span>. Куды пойдзем? Па што?</p>
<p><span class="ROLE">Сымон</span> <span class="TC">(паказваючы галавешкай у праціўную старану ад пажару)</span>. На вялікі сход! Па Бацькаўшчыну!!!</p>
<p><span class="ROLE">Зоська</span> <span class="TC">(падымаючыся з зямлі)</span>. А-а!..</p>
<p> </p>
<p class="THEATRE-COMMENT">Сымон бярэ яе за руку, і абое нікнуць у цемнаце.</p>
<p> </p>
<p class="THEATRE-COMMENT">Заслона</p>
<div class="endnote-block">
</div>
<!-- BOOK_END -->
<br/>
<hr/>
<br/>
  
  Крыніца: http://www.rv-blr.com/lіtaratura/vіew/79<br/>
<br/>

Беларуская Палічка: <a href="http://knihi.com">http://knihi.com</a>       

<div id="random-block" style="float: right"></div>
<div style="clear: both;"></div>
</div>
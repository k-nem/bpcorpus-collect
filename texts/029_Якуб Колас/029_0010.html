<div class="container">
<div class="book-utils">
<div id="qrcode"></div>
<a href="/Jakub_Kolas/Rybakova_chata.epub">epub</a>
<div> </div>
<div style="vertical-align: middle">
<label class="switch">
<input id="dictSwitch" type="checkbox"/>
<span class="slider round"></span>
</label>
</div>
<div id="nodictLabel">Падключыць<br/>слоўнікі</div>
<div id="dictLabel" style="display: none">Націскайце на<br/>словы ў тэксце</div>
</div>
<!-- HEADER_FIELD Authors: Якуб Колас -->
<!-- HEADER_FIELD CreationYear: 1940-1941; 1946-1947 -->
<!-- HEADER_FIELD FirstPublicationYear: 1940-1941; 1946-1947 -->
<!-- HEADER_FIELD Pravapis: A2008 -->
<!-- HEADER_FIELD SectionAuthor: Паэмы -->
<!-- HEADER_FIELD StyleGenre: мастацкі/паэма -->
<!-- HEADER_FIELD Title: Рыбакова хата -->
<h2><a href="http://knihi.com/Jakub_Kolas/">Якуб Колас</a></h2>
<h2>Рыбакова хата</h2>
<div style="height: 3rem"></div>
<!-- TOC_BEGIN -->
<a href="#chapter1">Раздзел  I</a><br/>
  <a href="#chapter2">1</a><br/>
  <a href="#chapter3">2</a><br/>
  <a href="#chapter4">3</a><br/>
  <a href="#chapter5">4</a><br/>
  <a href="#chapter6">5</a><br/>
  <a href="#chapter7">6</a><br/>
  <a href="#chapter8">7</a><br/>
  <a href="#chapter9">8</a><br/>
  <a href="#chapter10">9</a><br/>
  <a href="#chapter11">10</a><br/>
  <a href="#chapter12">11</a><br/>
  <a href="#chapter13">12</a><br/>
  <a href="#chapter14">13</a><br/>
  <a href="#chapter15">14</a><br/>
  <a href="#chapter16">15</a><br/>
  <a href="#chapter17">16</a><br/>
  <a href="#chapter18">17</a><br/>
  <a href="#chapter19">18</a><br/>
  <a href="#chapter20">19</a><br/>
  <a href="#chapter21">20</a><br/>
  <a href="#chapter22">21</a><br/>
  <a href="#chapter23">22</a><br/>
  <a href="#chapter24">23</a><br/>
  <a href="#chapter25">24</a><br/>
  <a href="#chapter26">25</a><br/>
<a href="#chapter27">Раздзел  II</a><br/>
  <a href="#chapter28">1</a><br/>
  <a href="#chapter29">2</a><br/>
  <a href="#chapter30">3</a><br/>
  <a href="#chapter31">4</a><br/>
  <a href="#chapter32">5</a><br/>
  <a href="#chapter33">6</a><br/>
  <a href="#chapter34">7</a><br/>
  <a href="#chapter35">8</a><br/>
  <a href="#chapter36">9</a><br/>
  <a href="#chapter37">10</a><br/>
  <a href="#chapter38">11</a><br/>
  <a href="#chapter39">12</a><br/>
  <a href="#chapter40">13</a><br/>
  <a href="#chapter41">14</a><br/>
  <a href="#chapter42">15</a><br/>
  <a href="#chapter43">16</a><br/>
  <a href="#chapter44">17</a><br/>
  <a href="#chapter45">18</a><br/>
  <a href="#chapter46">19</a><br/>
  <a href="#chapter47">20</a><br/>
  <a href="#chapter48">21</a><br/>
<a href="#chapter49">Раздзел   III</a><br/>
  <a href="#chapter50">1</a><br/>
  <a href="#chapter51">2</a><br/>
  <a href="#chapter52">3</a><br/>
  <a href="#chapter53">4</a><br/>
  <a href="#chapter54">5</a><br/>
  <a href="#chapter55">6</a><br/>
  <a href="#chapter56">7</a><br/>
  <a href="#chapter57">8</a><br/>
  <a href="#chapter58">9</a><br/>
  <a href="#chapter59">10</a><br/>
  <a href="#chapter60">11</a><br/>
  <a href="#chapter61">12</a><br/>
  <a href="#chapter62">13</a><br/>
  <a href="#chapter63">14</a><br/>
  <a href="#chapter64">15</a><br/>
  <a href="#chapter65">16</a><br/>
  <a href="#chapter66">17</a><br/>
  <a href="#chapter67">18</a><br/>
  <a href="#chapter68">19</a><br/>
  <a href="#chapter69">20</a><br/>
  <a href="#chapter70">21</a><br/>
  <a href="#chapter71">22</a><br/>
  <a href="#chapter72">23</a><br/>
  <a href="#chapter73">24</a><br/>
  <a href="#chapter74">25</a><br/>
<a href="#chapter75">Раздзел   IV</a><br/>
  <a href="#chapter76">1</a><br/>
  <a href="#chapter77">2</a><br/>
  <a href="#chapter78">3</a><br/>
  <a href="#chapter79">4</a><br/>
  <a href="#chapter80">5</a><br/>
  <a href="#chapter81">6</a><br/>
  <a href="#chapter82">7</a><br/>
  <a href="#chapter83">8</a><br/>
  <a href="#chapter84">9</a><br/>
  <a href="#chapter85">10</a><br/>
  <a href="#chapter86">11</a><br/>
  <a href="#chapter87">12</a><br/>
  <a href="#chapter88">13</a><br/>
  <a href="#chapter89">14</a><br/>
  <a href="#chapter90">15</a><br/>
  <a href="#chapter91">16</a><br/>
  <a href="#chapter92">17</a><br/>
  <a href="#chapter93">18</a><br/>
  <a href="#chapter94">19</a><br/>
  <a href="#chapter95">20</a><br/>
  <a href="#chapter96">21</a><br/>
  <a href="#chapter97">22</a><br/>
  <a href="#chapter98">23</a><br/>
  <a href="#chapter99">24</a><br/>
  <a href="#chapter100">25</a><br/>
<a href="#chapter101">Раздзел   V</a><br/>
  <a href="#chapter102">1</a><br/>
  <a href="#chapter103">2</a><br/>
  <a href="#chapter104">3</a><br/>
  <a href="#chapter105">4</a><br/>
  <a href="#chapter106">5</a><br/>
  <a href="#chapter107">6</a><br/>
  <a href="#chapter108">7</a><br/>
  <a href="#chapter109">8</a><br/>
  <a href="#chapter110">9</a><br/>
  <a href="#chapter111">10</a><br/>
  <a href="#chapter112">11</a><br/>
  <a href="#chapter113">12</a><br/>
  <a href="#chapter114">13</a><br/>
  <a href="#chapter115">14</a><br/>
  <a href="#chapter116">15</a><br/>
  <a href="#chapter117">16</a><br/>
  <a href="#chapter118">17</a><br/>
  <a href="#chapter119">18</a><br/>
  <a href="#chapter120">19</a><br/>
  <a href="#chapter121">20</a><br/>
  <a href="#chapter122">21</a><br/>
  <a href="#chapter123">22</a><br/>
  <a href="#chapter124">23</a><br/>
  <a href="#chapter125">24</a><br/>
  <a href="#chapter126">25</a><br/>
<a href="#chapter127">Раздзел   VI</a><br/>
  <a href="#chapter128">1</a><br/>
  <a href="#chapter129">2</a><br/>
  <a href="#chapter130">3</a><br/>
  <a href="#chapter131">4</a><br/>
  <a href="#chapter132">5</a><br/>
  <a href="#chapter133">6</a><br/>
  <a href="#chapter134">7</a><br/>
  <a href="#chapter135">8</a><br/>
  <a href="#chapter136">9</a><br/>
  <a href="#chapter137">10</a><br/>
  <a href="#chapter138">11</a><br/>
  <a href="#chapter139">12</a><br/>
  <a href="#chapter140">13</a><br/>
  <a href="#chapter141">14</a><br/>
  <a href="#chapter142">15</a><br/>
  <a href="#chapter143">16</a><br/>
  <a href="#chapter144">17</a><br/>
  <a href="#chapter145">18</a><br/>
  <a href="#chapter146">19</a><br/>
  <a href="#chapter147">20</a><br/>
  <a href="#chapter148">21</a><br/>
  <a href="#chapter149">22</a><br/>
  <a href="#chapter150">23</a><br/>
  <a href="#chapter151">24</a><br/>
  <a href="#chapter152">25</a><br/>
<a href="#chapter153">Раздзел   VІІ</a><br/>
  <a href="#chapter154">1</a><br/>
  <a href="#chapter155">2</a><br/>
  <a href="#chapter156">3</a><br/>
  <a href="#chapter157">4</a><br/>
  <a href="#chapter158">5</a><br/>
  <a href="#chapter159">6</a><br/>
  <a href="#chapter160">7</a><br/>
  <a href="#chapter161">8</a><br/>
  <a href="#chapter162">9</a><br/>
  <a href="#chapter163">10</a><br/>
  <a href="#chapter164">11</a><br/>
  <a href="#chapter165">12</a><br/>
  <a href="#chapter166">13</a><br/>
  <a href="#chapter167">14</a><br/>
  <a href="#chapter168">15</a><br/>
  <a href="#chapter169">16</a><br/>
  <a href="#chapter170">17</a><br/>
  <a href="#chapter171">18</a><br/>
  <a href="#chapter172">19</a><br/>
  <a href="#chapter173">20</a><br/>
  <a href="#chapter174">21</a><br/>
  <a href="#chapter175">22</a><br/>
  <a href="#chapter176">23</a><br/>
  <a href="#chapter177">24</a><br/>
  <a href="#chapter178">25</a><br/>
<a href="#chapter179">Раздзел   VIII</a><br/>
  <a href="#chapter180">1</a><br/>
  <a href="#chapter181">2</a><br/>
  <a href="#chapter182">3</a><br/>
  <a href="#chapter183">4</a><br/>
  <a href="#chapter184">5</a><br/>
  <a href="#chapter185">6</a><br/>
  <a href="#chapter186">7</a><br/>
  <a href="#chapter187">8</a><br/>
  <a href="#chapter188">9</a><br/>
  <a href="#chapter189">10</a><br/>
  <a href="#chapter190">11</a><br/>
  <a href="#chapter191">12</a><br/>
  <a href="#chapter192">13</a><br/>
  <a href="#chapter193">14</a><br/>
  <a href="#chapter194">15</a><br/>
  <a href="#chapter195">16</a><br/>
  <a href="#chapter196">17</a><br/>
  <a href="#chapter197">18</a><br/>
  <a href="#chapter198">19</a><br/>
  <a href="#chapter199">20</a><br/>
  <a href="#chapter200">21</a><br/>
  <a href="#chapter201">22</a><br/>
  <a href="#chapter202">23</a><br/>
  <a href="#chapter203">24</a><br/>
  <a href="#chapter204">25</a><br/>
<a href="#chapter205">Раздзел  IX</a><br/>
  <a href="#chapter206">1</a><br/>
  <a href="#chapter207">2</a><br/>
  <a href="#chapter208">3</a><br/>
  <a href="#chapter209">4</a><br/>
  <a href="#chapter210">5</a><br/>
  <a href="#chapter211">6</a><br/>
  <a href="#chapter212">7</a><br/>
  <a href="#chapter213">8</a><br/>
  <a href="#chapter214">9</a><br/>
  <a href="#chapter215">10</a><br/>
  <a href="#chapter216">11</a><br/>
  <a href="#chapter217">12</a><br/>
  <a href="#chapter218">13</a><br/>
  <a href="#chapter219">14</a><br/>
  <a href="#chapter220">15</a><br/>
  <a href="#chapter221">16</a><br/>
  <a href="#chapter222">17</a><br/>
  <a href="#chapter223">18</a><br/>
  <a href="#chapter224">19</a><br/>
  <a href="#chapter225">20</a><br/>
  <a href="#chapter226">21</a><br/>
  <a href="#chapter227">22</a><br/>
  <a href="#chapter228">23</a><br/>
  <a href="#chapter229">24</a><br/>
  <a href="#chapter230">25</a><br/>
<a href="#chapter231">Раздзел   X</a><br/>
  <a href="#chapter232">1</a><br/>
  <a href="#chapter233">2</a><br/>
  <a href="#chapter234">3</a><br/>
  <a href="#chapter235">4</a><br/>
  <a href="#chapter236">5</a><br/>
  <a href="#chapter237">6</a><br/>
  <a href="#chapter238">7</a><br/>
  <a href="#chapter239">8</a><br/>
  <a href="#chapter240">9</a><br/>
  <a href="#chapter241">10</a><br/>
  <a href="#chapter242">11</a><br/>
  <a href="#chapter243">12</a><br/>
  <a href="#chapter244">13</a><br/>
  <a href="#chapter245">14</a><br/>
  <a href="#chapter246">15</a><br/>
  <a href="#chapter247">16</a><br/>
  <a href="#chapter248">17</a><br/>
  <a href="#chapter249">18</a><br/>
  <a href="#chapter250">19</a><br/>
  <a href="#chapter251">20</a><br/>
  <a href="#chapter252">21</a><br/>
  <a href="#chapter253">22</a><br/>
  <a href="#chapter254">23</a><br/>
  <a href="#chapter255">24</a><br/>
  <a href="#chapter256">25</a><br/>
<a href="#chapter257">Раздзел   XI</a><br/>
  <a href="#chapter258">1</a><br/>
  <a href="#chapter259">2</a><br/>
  <a href="#chapter260">3</a><br/>
  <a href="#chapter261">4</a><br/>
  <a href="#chapter262">5</a><br/>
  <a href="#chapter263">6</a><br/>
  <a href="#chapter264">7</a><br/>
  <a href="#chapter265">8</a><br/>
  <a href="#chapter266">9</a><br/>
  <a href="#chapter267">10</a><br/>
  <a href="#chapter268">11</a><br/>
  <a href="#chapter269">12</a><br/>
  <a href="#chapter270">13</a><br/>
  <a href="#chapter271">14</a><br/>
  <a href="#chapter272">15</a><br/>
  <a href="#chapter273">16</a><br/>
  <a href="#chapter274">17</a><br/>
  <a href="#chapter275">18</a><br/>
  <a href="#chapter276">19</a><br/>
  <a href="#chapter277">20</a><br/>
  <a href="#chapter278">21</a><br/>
  <a href="#chapter279">22</a><br/>
  <a href="#chapter280">23</a><br/>
  <a href="#chapter281">24</a><br/>
  <a href="#chapter282">25</a><br/>
<a href="#chapter283">Раздзел   XII</a><br/>
  <a href="#chapter284">1</a><br/>
  <a href="#chapter285">2</a><br/>
  <a href="#chapter286">3</a><br/>
  <a href="#chapter287">4</a><br/>
  <a href="#chapter288">5</a><br/>
  <a href="#chapter289">6</a><br/>
  <a href="#chapter290">8</a><br/>
  <a href="#chapter291">9</a><br/>
  <a href="#chapter292">10</a><br/>
  <a href="#chapter293">11</a><br/>
  <a href="#chapter294">12</a><br/>
  <a href="#chapter295">13</a><br/>
  <a href="#chapter296">14</a><br/>
  <a href="#chapter297">15</a><br/>
  <a href="#chapter298">16</a><br/>
  <a href="#chapter299">17</a><br/>
  <a href="#chapter300">18</a><br/>
  <a href="#chapter301">19</a><br/>
  <a href="#chapter302">20</a><br/>
  <a href="#chapter303">21</a><br/>
  <a href="#chapter304">22</a><br/>
  <a href="#chapter305">23</a><br/>
  <a href="#chapter306">24</a><br/>
  <a href="#chapter307">25</a><br/>
<a href="#chapter308">Раздзел   XIII</a><br/>
  <a href="#chapter309">1</a><br/>
  <a href="#chapter310">2</a><br/>
  <a href="#chapter311">3</a><br/>
  <a href="#chapter312">4</a><br/>
  <a href="#chapter313">5</a><br/>
  <a href="#chapter314">6</a><br/>
  <a href="#chapter315">7</a><br/>
  <a href="#chapter316">8</a><br/>
  <a href="#chapter317">9</a><br/>
  <a href="#chapter318">10</a><br/>
  <a href="#chapter319">11</a><br/>
  <a href="#chapter320">12</a><br/>
  <a href="#chapter321">13</a><br/>
  <a href="#chapter322">14</a><br/>
  <a href="#chapter323">15</a><br/>
  <a href="#chapter324">16</a><br/>
  <a href="#chapter325">17</a><br/>
  <a href="#chapter326">18</a><br/>
  <a href="#chapter327">19</a><br/>
  <a href="#chapter328">20</a><br/>
  <a href="#chapter329">21</a><br/>
  <a href="#chapter330">22</a><br/>
  <a href="#chapter331">23</a><br/>
  <a href="#chapter332">24</a><br/>
  <a href="#chapter333">25</a><br/>
<a href="#chapter334">Раздзел   XIV</a><br/>
  <a href="#chapter335">1</a><br/>
  <a href="#chapter336">2</a><br/>
  <a href="#chapter337">3</a><br/>
  <a href="#chapter338">4</a><br/>
  <a href="#chapter339">5</a><br/>
  <a href="#chapter340">6</a><br/>
  <a href="#chapter341">7</a><br/>
  <a href="#chapter342">8</a><br/>
  <a href="#chapter343">9</a><br/>
  <a href="#chapter344">10</a><br/>
  <a href="#chapter345">11</a><br/>
  <a href="#chapter346">12</a><br/>
  <a href="#chapter347">13</a><br/>
  <a href="#chapter348">14</a><br/>
  <a href="#chapter349">15</a><br/>
  <a href="#chapter350">16</a><br/>
  <a href="#chapter351">17</a><br/>
  <a href="#chapter352">18</a><br/>
  <a href="#chapter353">19</a><br/>
  <a href="#chapter354">20</a><br/>
  <a href="#chapter355">21</a><br/>
  <a href="#chapter356">22</a><br/>
  <a href="#chapter357">23</a><br/>
  <a href="#chapter358">24</a><br/>
  <a href="#chapter359">25</a><br/>
<a href="#chapter360">Раздзел   XV</a><br/>
  <a href="#chapter361">1</a><br/>
  <a href="#chapter362">2</a><br/>
  <a href="#chapter363">3</a><br/>
  <a href="#chapter364">4</a><br/>
  <a href="#chapter365">5</a><br/>
  <a href="#chapter366">6</a><br/>
  <a href="#chapter367">7</a><br/>
  <a href="#chapter368">8</a><br/>
  <a href="#chapter369">9</a><br/>
  <a href="#chapter370">10</a><br/>
  <a href="#chapter371">11</a><br/>
  <a href="#chapter372">12</a><br/>
  <a href="#chapter373">13</a><br/>
  <a href="#chapter374">14</a><br/>
  <a href="#chapter375">15</a><br/>
  <a href="#chapter376">16</a><br/>
  <a href="#chapter377">17</a><br/>
  <a href="#chapter378">18</a><br/>
  <a href="#chapter379">19</a><br/>
  <a href="#chapter380">20</a><br/>
  <a href="#chapter381">21</a><br/>
  <a href="#chapter382">22</a><br/>
  <a href="#chapter383">23</a><br/>
  <a href="#chapter384">24</a><br/>
  <a href="#chapter385">25</a><br/>
<a href="#chapter386">Раздзел   XVI</a><br/>
  <a href="#chapter387">1</a><br/>
  <a href="#chapter388">2</a><br/>
  <a href="#chapter389">3</a><br/>
  <a href="#chapter390">4</a><br/>
  <a href="#chapter391">5</a><br/>
  <a href="#chapter392">6</a><br/>
  <a href="#chapter393">7</a><br/>
  <a href="#chapter394">8</a><br/>
  <a href="#chapter395">9</a><br/>
  <a href="#chapter396">10</a><br/>
  <a href="#chapter397">11</a><br/>
  <a href="#chapter398">12</a><br/>
  <a href="#chapter399">13</a><br/>
  <a href="#chapter400">14</a><br/>
  <a href="#chapter401">15</a><br/>
  <a href="#chapter402">16</a><br/>
  <a href="#chapter403">17</a><br/>
  <a href="#chapter404">18</a><br/>
  <a href="#chapter405">19</a><br/>
  <a href="#chapter406">20</a><br/>
  <a href="#chapter407">21</a><br/>
  <a href="#chapter408">22</a><br/>
  <a href="#chapter409">23</a><br/>
  <a href="#chapter410">24</a><br/>
  <a href="#chapter411">25</a><br/>
<a href="#chapter412">Раздзел   XVII</a><br/>
  <a href="#chapter413">1</a><br/>
  <a href="#chapter414">2</a><br/>
  <a href="#chapter415">3</a><br/>
  <a href="#chapter416">4</a><br/>
  <a href="#chapter417">5</a><br/>
  <a href="#chapter418">6</a><br/>
  <a href="#chapter419">7</a><br/>
  <a href="#chapter420">8</a><br/>
  <a href="#chapter421">9</a><br/>
  <a href="#chapter422">10</a><br/>
  <a href="#chapter423">11</a><br/>
  <a href="#chapter424">12</a><br/>
  <a href="#chapter425">13</a><br/>
  <a href="#chapter426">14</a><br/>
  <a href="#chapter427">15</a><br/>
  <a href="#chapter428">16</a><br/>
  <a href="#chapter429">17</a><br/>
  <a href="#chapter430">18</a><br/>
  <a href="#chapter431">19</a><br/>
  <a href="#chapter432">20</a><br/>
  <a href="#chapter433">21</a><br/>
  <a href="#chapter434">22</a><br/>
  <a href="#chapter435">23</a><br/>
  <a href="#chapter436">24</a><br/>
  <a href="#chapter437">25</a><br/>
<a href="#chapter438">Раздзел   XVIII</a><br/>
  <a href="#chapter439">1</a><br/>
  <a href="#chapter440">2</a><br/>
  <a href="#chapter441">3</a><br/>
  <a href="#chapter442">4</a><br/>
  <a href="#chapter443">5</a><br/>
  <a href="#chapter444">6</a><br/>
  <a href="#chapter445">7</a><br/>
  <a href="#chapter446">8</a><br/>
  <a href="#chapter447">9</a><br/>
  <a href="#chapter448">10</a><br/>
  <a href="#chapter449">11</a><br/>
  <a href="#chapter450">12</a><br/>
  <a href="#chapter451">13</a><br/>
  <a href="#chapter452">14</a><br/>
  <a href="#chapter453">15</a><br/>
  <a href="#chapter454">16</a><br/>
  <a href="#chapter455">17</a><br/>
  <a href="#chapter456">18</a><br/>
  <a href="#chapter457">19</a><br/>
  <a href="#chapter458">20</a><br/>
  <a href="#chapter459">21</a><br/>
  <a href="#chapter460">22</a><br/>
  <a href="#chapter461">23</a><br/>
  <a href="#chapter462">24</a><br/>
  <a href="#chapter463">25</a><br/>
<a href="#chapter464">Раздзел   XIX</a><br/>
  <a href="#chapter465">1</a><br/>
  <a href="#chapter466">2</a><br/>
  <a href="#chapter467">3</a><br/>
  <a href="#chapter468">4</a><br/>
  <a href="#chapter469">5</a><br/>
  <a href="#chapter470">6</a><br/>
  <a href="#chapter471">7</a><br/>
  <a href="#chapter472">8</a><br/>
  <a href="#chapter473">9</a><br/>
  <a href="#chapter474">10</a><br/>
  <a href="#chapter475">11</a><br/>
  <a href="#chapter476">12</a><br/>
  <a href="#chapter477">13</a><br/>
  <a href="#chapter478">14</a><br/>
  <a href="#chapter479">15</a><br/>
  <a href="#chapter480">16</a><br/>
  <a href="#chapter481">17</a><br/>
  <a href="#chapter482">18</a><br/>
  <a href="#chapter483">19</a><br/>
  <a href="#chapter484">20</a><br/>
  <a href="#chapter485">21</a><br/>
  <a href="#chapter486">22</a><br/>
  <a href="#chapter487">23</a><br/>
  <a href="#chapter488">24</a><br/>
  <a href="#chapter489">25</a><br/>
<a href="#chapter490">Раздзел   XX</a><br/>
  <a href="#chapter491">1</a><br/>
  <a href="#chapter492">2</a><br/>
  <a href="#chapter493">3</a><br/>
  <a href="#chapter494">4</a><br/>
  <a href="#chapter495">5</a><br/>
  <a href="#chapter496">6</a><br/>
  <a href="#chapter497">7</a><br/>
  <a href="#chapter498">8</a><br/>
  <a href="#chapter499">9</a><br/>
  <a href="#chapter500">10</a><br/>
  <a href="#chapter501">11</a><br/>
  <a href="#chapter502">12</a><br/>
  <a href="#chapter503">13</a><br/>
  <a href="#chapter504">14</a><br/>
  <a href="#chapter505">15</a><br/>
  <a href="#chapter506">16</a><br/>
  <a href="#chapter507">17</a><br/>
  <a href="#chapter508">18</a><br/>
  <a href="#chapter509">19</a><br/>
  <a href="#chapter510">20</a><br/>
  <a href="#chapter511">21</a><br/>
  <a href="#chapter512">22</a><br/>
  <a href="#chapter513">23</a><br/>
  <a href="#chapter514">24</a><br/>
  <a href="#chapter515">25</a><br/>
<a href="#chapter516">Раздзел   XXI</a><br/>
  <a href="#chapter517">1</a><br/>
  <a href="#chapter518">2</a><br/>
  <a href="#chapter519">3</a><br/>
  <a href="#chapter520">4</a><br/>
  <a href="#chapter521">5</a><br/>
  <a href="#chapter522">6</a><br/>
  <a href="#chapter523">7</a><br/>
  <a href="#chapter524">8</a><br/>
  <a href="#chapter525">9</a><br/>
  <a href="#chapter526">10</a><br/>
  <a href="#chapter527">11</a><br/>
  <a href="#chapter528">12</a><br/>
  <a href="#chapter529">13</a><br/>
  <a href="#chapter530">14</a><br/>
  <a href="#chapter531">15</a><br/>
  <a href="#chapter532">16</a><br/>
  <a href="#chapter533">17</a><br/>
  <a href="#chapter534">18</a><br/>
  <a href="#chapter535">19</a><br/>
  <a href="#chapter536">20</a><br/>
  <a href="#chapter537">21</a><br/>
  <a href="#chapter538">22</a><br/>
  <a href="#chapter539">23</a><br/>
  <a href="#chapter540">24</a><br/>
  <a href="#chapter541">25</a><br/>
<a href="#chapter542">Раздзел   XXII</a><br/>
  <a href="#chapter543">1</a><br/>
  <a href="#chapter544">2</a><br/>
  <a href="#chapter545">3</a><br/>
  <a href="#chapter546">4</a><br/>
  <a href="#chapter547">5</a><br/>
  <a href="#chapter548">6</a><br/>
  <a href="#chapter549">7</a><br/>
  <a href="#chapter550">8</a><br/>
  <a href="#chapter551">9</a><br/>
  <a href="#chapter552">10</a><br/>
  <a href="#chapter553">11</a><br/>
  <a href="#chapter554">12</a><br/>
  <a href="#chapter555">13</a><br/>
  <a href="#chapter556">14</a><br/>
  <a href="#chapter557">15</a><br/>
  <a href="#chapter558">16</a><br/>
  <a href="#chapter559">17</a><br/>
  <a href="#chapter560">18</a><br/>
  <a href="#chapter561">19</a><br/>
  <a href="#chapter562">20</a><br/>
  <a href="#chapter563">21</a><br/>
  <a href="#chapter564">22</a><br/>
  <a href="#chapter565">23</a><br/>
  <a href="#chapter566">24</a><br/>
  <a href="#chapter567">25</a><br/>
<a href="#chapter568">Раздзел   XXIII</a><br/>
  <a href="#chapter569">1</a><br/>
  <a href="#chapter570">2</a><br/>
  <a href="#chapter571">3</a><br/>
  <a href="#chapter572">4</a><br/>
  <a href="#chapter573">5</a><br/>
  <a href="#chapter574">6</a><br/>
  <a href="#chapter575">7</a><br/>
  <a href="#chapter576">8</a><br/>
  <a href="#chapter577">9</a><br/>
  <a href="#chapter578">10</a><br/>
  <a href="#chapter579">11</a><br/>
  <a href="#chapter580">12</a><br/>
  <a href="#chapter581">13</a><br/>
  <a href="#chapter582">14</a><br/>
  <a href="#chapter583">15</a><br/>
  <a href="#chapter584">16</a><br/>
  <a href="#chapter585">17</a><br/>
  <a href="#chapter586">18</a><br/>
  <a href="#chapter587">19</a><br/>
  <a href="#chapter588">20</a><br/>
  <a href="#chapter589">21</a><br/>
  <a href="#chapter590">22</a><br/>
  <a href="#chapter591">23</a><br/>
  <a href="#chapter592">24</a><br/>
  <a href="#chapter593">25</a><br/>
<a href="#chapter594">Раздзел   XXIV</a><br/>
  <a href="#chapter595">1</a><br/>
  <a href="#chapter596">2</a><br/>
  <a href="#chapter597">3</a><br/>
  <a href="#chapter598">4</a><br/>
  <a href="#chapter599">5</a><br/>
  <a href="#chapter600">6</a><br/>
  <a href="#chapter601">7</a><br/>
  <a href="#chapter602">8</a><br/>
  <a href="#chapter603">9</a><br/>
  <a href="#chapter604">10</a><br/>
  <a href="#chapter605">11</a><br/>
  <a href="#chapter606">12</a><br/>
  <a href="#chapter607">13</a><br/>
  <a href="#chapter608">14</a><br/>
  <a href="#chapter609">15</a><br/>
  <a href="#chapter610">16</a><br/>
  <a href="#chapter611">17</a><br/>
  <a href="#chapter612">18</a><br/>
  <a href="#chapter613">19</a><br/>
  <a href="#chapter614">20</a><br/>
  <a href="#chapter615">21</a><br/>
  <a href="#chapter616">22</a><br/>
  <a href="#chapter617">23</a><br/>
  <a href="#chapter618">24</a><br/>
  <a href="#chapter619">25</a><br/>
  <a href="#chapter620">***</a><br/>
<br/><br/>
<!-- TOC_END -->
<!-- BOOK_BEGIN -->
<p> </p>
<p> </p>
<h3><a id="chapter1"></a>Раздзел  I</h3>
<p> </p>
<p> </p>
<h4><a id="chapter2"></a>1</h4>
<p> </p>
<p>Глядзіць у вокны зімні вечар.</p>
<p>Кладзецца мрок на цесны двор.</p>
<p>Мароз-мастак рукой старэчай</p>
<p>На шыбах піша свой узор.</p>
<p>Ляжыць зямля ў адзенні белым,</p>
<p>I дрэвы ў шэрані стаяць.</p>
<p>Спакой халодны, амярцвелы</p>
<p>Паклаў на ўсё сваю пячаць.</p>
<p>Але жыве старая хата.</p>
<p>10	Як сведка прадзедаўскіх дзён,</p>
<p>Лучнік звісае, нібы звон,</p>
<p>I тоіць нейкі сум зацяты.</p>
<p> </p>
<p> </p>
<h4><a id="chapter3"></a>2</h4>
<p> </p>
<p>На лучніку гарыць карчажка,</p>
<p>Агоньчык весела шуміць,</p>
<p>Нібы жывы, нібы жар-пташка,</p>
<p>Ды пра сваё штось гаманіць.</p>
<p>Здавалася б, у гэтай хаце,</p>
<p>Збуцвелай, згорбленай, старой,</p>
<p>Павінен дзед быць на палацях,</p>
<p>20	Мудрэц з сялянскаю душой,</p>
<p>Або старая варажбітка,</p>
<p>Што прышласць можа расчытаць</p>
<p>Ды людзям дзіва паказаць</p>
<p>I цуд стварыць увачавідкі.</p>
<p> </p>
<p> </p>
<h4><a id="chapter4"></a>3</h4>
<p> </p>
<p>Не — тут якраз у цвеце сілы</p>
<p>I на зары свае вясны</p>
<p>Жывуць Марына і Даніла,</p>
<p>Год, як пабраліся яны.</p>
<p>Стаіць калодка сярод хаты,</p>
<p>30	А стук бяжыць ва ўсе вуглы:</p>
<p>Даніла справаю заняты —</p>
<p>На сані чэша капылы.</p>
<p>Пачэша, змерае на вока,</p>
<p>Ці гладка выведзены чос,</p>
<p>А сам гадае пра свой лёс</p>
<p>I мыслі кідае далёка.</p>
<p> </p>
<p> </p>
<h4><a id="chapter5"></a>4</h4>
<p> </p>
<p>Сур’ёзны, сталы не па летах,</p>
<p>Гадуе ён у сэрцы план –</p>
<p>Зажыць па-людску, а не гэтак,</p>
<p>40	Як у пячуры таракан.</p>
<p>Даволі жыць чужой скарынкай,</p>
<p>Хадзіць па людзях бабылём:</p>
<p>Цяпер іх двое, і з Марынкай</p>
<p>Яны збудуюць новы дом.</p>
<p>Хібарка ж гэтая старая</p>
<p>Ужо каторая пара</p>
<p>Гібее без гаспадара,</p>
<p>І дзе ён сам, ніхто не знае.</p>
<p> </p>
<p> </p>
<h4><a id="chapter6"></a>5</h4>
<p> </p>
<p>А жыў у ёй Сымон Латушка,</p>
<p>50	Яе законны гаспадар,</p>
<p>Натура вольная, як птушка,</p>
<p>Рыбак заядлы і дудар.</p>
<p>I жыў ён птушкай пералётнай,</p>
<p>Хоць, праўда, ў вырай не лятаў,</p>
<p>А больш на печы бестурботна</p>
<p>Зімою ночы каратаў.</p>
<p>Хіба як голад сваё права</p>
<p>Прад'явіць грозна дудару,</p>
<p>То ён і ў зімнюю пару</p>
<p>60	На раздабыткі бег рухава.</p>
<p> </p>
<p> </p>
<h4><a id="chapter7"></a>6</h4>
<p> </p>
<p>Але няма ў яго маршруту,</p>
<p>Куды ісці, у двор які.</p>
<p>Ён на дварэ стаіць з мінуту,</p>
<p>Уважна нюхае дымкі.</p>
<p>I нос яго не ашукае,</p>
<p>Вядзе, як компас, у той двор,</p>
<p>Дзе гаспадыня запраўская</p>
<p>Пячэ бліны і скварыць здор.</p>
<p>I людзі ведалі Сымона,</p>
<p>70	Сымон людзьмі не злоўжываў,</p>
<p>Людскіх жа звычаяў і праў</p>
<p>Трымаўся цвёрда, як закона.</p>
<p> </p>
<p> </p>
<h4><a id="chapter8"></a>7</h4>
<p> </p>
<p>К таму ж яшчэ ён быў вясёлы,</p>
<p>На байкі здатны, на язык.</p>
<p>I словы сыпаў, як з прыполу,</p>
<p>Жаданы ўсюды жартаўнік.</p>
<p>Вясной, як толькі снег пагіне,</p>
<p>А рэчка ўвойдзе ў берагі,</p>
<p>Адзін Хрыстос жыве ў хаціне;</p>
<p>80	Сымон жа сам ідзе ў лугі,</p>
<p>Нясе з сабою і ўсе снасці:</p>
<p>Вядзёрка, вуды, кацялок,</p>
<p>Садзіцца ў лёгкі свой чаўнок,</p>
<p>Упэўнены ў рыбацкім шчасці.</p>
<p> </p>
<p> </p>
<h4><a id="chapter9"></a>8</h4>
<p> </p>
<p>Вясна і лета — яго свята,</p>
<p>Яго жыццё, — яго жніво.</p>
<p>Хоць ён і жыў не так багата,</p>
<p>Затое ж воля, хараство,</p>
<p>Прастор нябёс, лугі і травы,</p>
<p>90	Паветра чыстае лясоў,</p>
<p>Агоньчык ветлы і ласкавы</p>
<p>I думы мірныя без слоў.</p>
<p>Ён зварыць смачную вячэру</p>
<p>I ляжа песціцца ў траве.</p>
<p>Няма турбот у галаве.</p>
<p>А вольны свет — яго кватэра.</p>
<p> </p>
<p> </p>
<h4><a id="chapter10"></a>9</h4>
<p> </p>
<p>Вось так і жыў Сымон Латушка,</p>
<p>Адзін, не звязаны нічым,</p>
<p>Сабе сам пан, сабе сам служка,</p>
<p>100	Ды ліха сталася і з ім.</p>
<p>Сымон вязаў на рыбу сеці,</p>
<p>А на Сымона ў гэты час</p>
<p>Паны вяльможныя ў павеце,</p>
<p>Як і на ўсіх, свой ткалі пас.</p>
<p>Снавалі ніці іх шпіёны,</p>
<p>Як павуціну павукі.</p>
<p>I лад заводзілі такі,</p>
<p>Што застагналі ўсе Сымоны.</p>
<p> </p>
<p> </p>
<h4><a id="chapter11"></a>10</h4>
<p> </p>
<p>Прыйшоў аднойчы панскі гончы,</p>
<p>110	Паліцыянт, агледзеў снасць</p>
<p>I актам свой агляд закончыў</p>
<p>Зусім Сымону не пад масць:</p>
<p>За волак вызначыў падатак,</p>
<p>За гушчыню ж яго вачок</p>
<p>Накінуў злотых з паўдзесятак —</p>
<p>Плаці, Сымоне, і маўчок.</p>
<p>Затым пайшлі яшчэ падаткі</p>
<p>На хату, землю і на двор,</p>
<p>А там і штраф. Бадай іх мор!</p>
<p>120	Бадай на іх Бог даў упадкі!</p>
<p> </p>
<p> </p>
<h4><a id="chapter12"></a>11</h4>
<p> </p>
<p>Сымон падумаў, паразважыў.</p>
<p>Плаціць... Каму? Трыбухачу?</p>
<p>Хутчэй ты здохнеш, сіла ўражжа,</p>
<p>Чым я налогі заплачу!</p>
<p>Сабраў Сымон свае манаткі —</p>
<p>У грунт не дужа ён урос, —</p>
<p>Хоць, праўда, шкода яму хаткі, —</p>
<p>Ну што ж, вартуй яе Хрыстос!</p>
<p>I ён зірнуў на печ, на лавы,</p>
<p>130	На покуць, дзе вісеў абраз.</p>
<p>Бывай жа, хата, добры час!</p>
<p>I ў свет пайшоў бабыль рухавы.</p>
<p> </p>
<p> </p>
<h4><a id="chapter13"></a>12</h4>
<p> </p>
<p>Тры годы хата пуставала,</p>
<p>Зямлю ж гектараў паўтара</p>
<p>Прыбраў вясковы абдзірала,</p>
<p>Прыслужнік панскага двара.</p>
<p>А хто ж Марына і Даніла?</p>
<p>Як апынуліся яны</p>
<p>У хатцы кінутай, панылай,</p>
<p>140	Дзе сцены курныя адны?</p>
<p>Не доўгі век маіх герояў,</p>
<p>Але калі зірнуць назад,</p>
<p>То ён падзеямі багат,</p>
<p>Не лёгкі шлях прайшлі абое.</p>
<p> </p>
<p> </p>
<h4><a id="chapter14"></a>13</h4>
<p> </p>
<p>Марына родам з-пад Пружанаў.</p>
<p>За нейкі час перад вайной</p>
<p>Бацькі яе неспадзявана</p>
<p>Памерлі ранняю вясной.</p>
<p>I засталася яна з братам.</p>
<p>150	Ей дзесяць год, а брату тры.</p>
<p>Пайшла Марына жыць па хатах,</p>
<p>Таптаць чужацкія двары.</p>
<p>Была і нянькай і пастушкай</p>
<p>Без ласкі матчынай, адна,</p>
<p>А хлопчыка ўзяла радня,</p>
<p>Каб абярнуць і яго ў служку.</p>
<p> </p>
<p> </p>
<h4><a id="chapter15"></a>14</h4>
<p> </p>
<p>Была яшчэ адна падзея,</p>
<p>Што прыпаднесла ім вайна.</p>
<p>Успомніш – сэрца халадзее,</p>
<p>160	Душа калоціцца да дна.</p>
<p>Быў у Марынкі дзядзька родны,</p>
<p>І вось калі прыйшоў загад</p>
<p>З-пад фронту бегчы ў свет халодны,</p>
<p>То дзядзька, меншы бацькаў брат,</p>
<p>Падбіў Марынку ехаць з імі</p>
<p>І разам жыць з яго сям’ёй –</p>
<p>Чаго сланяцца ёй адной</p>
<p>Сіроткай горкай між чужымі?</p>
<p> </p>
<p> </p>
<h4><a id="chapter16"></a>15</h4>
<p> </p>
<p>Паехалі — яна, Ігнатка</p>
<p>170	Ды дзядзька з цёткай, іх сынок.</p>
<p>Куды? Ніхто не знаў парадкам,</p>
<p>Дзе іхні спыніцца чаўнок.</p>
<p>I дзень і два яны ў дарозе,</p>
<p>То гуртам едуць, то адны,</p>
<p>То заначуюць пры бярозе,</p>
<p>То ў лесе дзе каля сасны.</p>
<p>Было ў дарозе шмат відовішч,</p>
<p>Малюнкаў розных, гора, слёз,</p>
<p>Што тлум людскі з сабою нёс,</p>
<p>180	Што толькі чулым сэрцам зловіш.</p>
<p> </p>
<p> </p>
<h4><a id="chapter17"></a>16</h4>
<p> </p>
<p>Марынка чыста па-дзіцячы</p>
<p>На свет глядзела, на людзей,</p>
<p>I не туманіў лёс бядачы</p>
<p>I новы дзень яе вачэй.</p>
<p>Яна то ехала на возе,</p>
<p>То йшла з Ігнаткам пехатой.</p>
<p>А стрэнуць хвойнік пры дарозе,</p>
<p>У хвойнік кінуцца стралой</p>
<p>Ці ў лес дубовы на хвілінку,</p>
<p>190	Калі ён трапіцца грыбны.</p>
<p>Баравікоў збяруць яны</p>
<p>Ды едуць далей без упынку.</p>
<p> </p>
<p> </p>
<h4><a id="chapter18"></a>17</h4>
<p> </p>
<p>Так і праходзілі дні, ночы,</p>
<p>I лета ўжо ішло на сход.</p>
<p>А доўгі цень за імі крочыць,</p>
<p>I птушкі ладзяцца ў адлёт,</p>
<p>Яны ўсё едуць далей, далей.</p>
<p>З дня ў дзень з начлегамі цяжэй.</p>
<p>Глядзіць журботна цётка Галя,</p>
<p>200	Пануры дзядзька іх Аўдзей.</p>
<p>Марынка сэрцам адчувае,</p>
<p>Што, пэўна, лішнія яны,</p>
<p>Хоць і няма іх тут віны,</p>
<p>А дзядзька ў мыслях штось хавае.</p>
<p> </p>
<p> </p>
<h4><a id="chapter19"></a>18</h4>
<p> </p>
<p>Яна сама адчуе смутак,</p>
<p>Да брата туліцца бліжэй.</p>
<p>I шмат было такіх мінутак</p>
<p>Пачуццяў горкіх і надзей.</p>
<p>А дзень канчаецца тым часам,</p>
<p>210	Пара падумаць пра начлег,</p>
<p>Ды дзе спыніцца для папасу?</p>
<p>А лес абапал як на грэх.</p>
<p>— Ну што ж? У лесе паначуем :</p>
<p>Находзіць ноч, падбіўся конь.</p>
<p>Збірайце дровы на агонь. –</p>
<p>I дзядзька з коніка зняў збрую.</p>
<p> </p>
<p> </p>
<h4><a id="chapter20"></a>19</h4>
<p> </p>
<p>Прынеслі дроў, агню наклалі,</p>
<p>У прыску бульбы напяклі.</p>
<p>А ноч рассыпала каралі</p>
<p>220	Над гмахам сцішанай зямлі.</p>
<p>У лесе цёмна. Скрозь галіны</p>
<p>Цікуе месяц малады,</p>
<p>А дзесь з суседняй баравіны</p>
<p>Крычыць сава на ўсе лады.</p>
<p>Вячэра кончана, і цётка</p>
<p>Ідзе да воза слаць пасцель.</p>
<p>Марынка мох кладзе пад ель —</p>
<p>I тут ім будзе спадь салодка.</p>
<p> </p>
<p> </p>
<h4><a id="chapter21"></a>20</h4>
<p> </p>
<p>Яна, як маці, па Ігнатку</p>
<p>230	Раняе дух, глядзіць за ім.</p>
<p>Прылегла з брацікам, бы матка,</p>
<p>I сном заснулі маладым.</p>
<p>Праходзіць ноч, і меркнуць зоры.</p>
<p>Святлее ў лесе. З-за камлёў</p>
<p>Праменні сонца шле ў дазоры</p>
<p>I будзіць сірат-малышоў.</p>
<p>Марынка вочы расчыніла –</p>
<p>Не сходзіць з іх салодкі сон.</p>
<p>Глядзіць, як ночку правёў ён,</p>
<p>240	А хлопчык спіць з усмешкан мілай.</p>
<p> </p>
<p> </p>
<h4><a id="chapter22"></a>21</h4>
<p> </p>
<p>I раптам дрогнула сіротка,</p>
<p>I ў сэрцы штось кальнула ёй:</p>
<p>А дзе ж фурманка? А дзе ж цётка?</p>
<p>А дзе іх дзядзька? Божа мой!</p>
<p>Яны адны! Няма і следу</p>
<p>Ні дзядзькі з цёткай, ні калёс.</p>
<p>Куды падаўся конік гнеды?</p>
<p>У бок які дзядзькоў павёз?</p>
<p>Яна замерла на хвілінку,</p>
<p>250	I сон развеяўся, як дым.</p>
<p>Глядзіць лес вогнішчам пустым</p>
<p>I страх наводзіць на Марынку.</p>
<p> </p>
<p> </p>
<h4><a id="chapter23"></a>22</h4>
<p> </p>
<p>Што ж тут рабіць? Хто дасць параду?</p>
<p>Куды падацца ёй, куды?</p>
<p>Як знесці гэтакую здраду?</p>
<p>Дзе выйсце з роспачы-бяды?</p>
<p>Глядзіць Марынка на Ігната —</p>
<p>Ён спіць, пакінуты малыш,</p>
<p>А лес глухі маўчыць зацята.</p>
<p>260	Навокал глуш адна і ціш...</p>
<p>Заплакала дзяўчынка з жалю,</p>
<p>Зямлі не бачачы з-за слёз.</p>
<p>Аж едзе бежанскі абоз,</p>
<p>I людзі іх з сабой забралі.</p>
<p> </p>
<p> </p>
<h4><a id="chapter24"></a>23</h4>
<p> </p>
<p>Вандруюць зноў яны ў трывозе</p>
<p>З людзьмі чужымі ў свет чужы,</p>
<p>А ліха следам па дарозе</p>
<p>За імі ўпотайку бяжыць.</p>
<p>Дагнала бедную Марынку,</p>
<p>270	Наслала ёй цяжкую хвор.</p>
<p>Яна ў бяспамяцці. Дзяўчынку</p>
<p>Адвезлі ў больніцу на двор.</p>
<p>I разлучыла ліха сірат.</p>
<p>Марынка ў больніцы адна.</p>
<p>Дзе брат, не ведае яна,</p>
<p>I след яго прапаў, бы ў віры.</p>
<p> </p>
<p> </p>
<h4><a id="chapter25"></a>24</h4>
<p> </p>
<p>Праходзіў час, плылі нядзелі,</p>
<p>Далёка бежанства, шпіталь,</p>
<p>I дні дзяцінства адляцелі</p>
<p>280	Кудысь у выцвіўшую даль.</p>
<p>Марынка ў людзях акрыяла</p>
<p>I кветкай майскай расцвіла,</p>
<p>Хоць гора зведала не мала,</p>
<p>Ды друга мілага знайшла</p>
<p>І выйшла замуж за Данілу,</p>
<p>Як і сама, за батрака.</p>
<p>Ім сход адвёў дом рыбака –</p>
<p>Няхай жывуць, раз ім тут міла.</p>
<p> </p>
<p> </p>
<h4><a id="chapter26"></a>25</h4>
<p> </p>
<p>Цяпер Марынка — гаспадыня,</p>
<p>290	I весялей жыць стала ёй.</p>
<p>Яна з Данілам не загіне,</p>
<p>I з часам кут прыдбаюць свой.</p>
<p>Яе работа не пужае —</p>
<p>Не ёй да працы прывыкаць.</p>
<p>Хоць праца зноў усё чужая,</p>
<p>Ды лепей, чым адной блукаць.</p>
<p>I ўсё, што колісь перажыта,</p>
<p>Цішэй спускаецца на дно.</p>
<p>Не забываецца ж адно:</p>
<p>300	Журба па брату не пазбыта.</p>
<p> </p>
<p>Люты-сакавік 1940 г.</p>
<p> </p>
<p> </p>
<h3><a id="chapter27"></a>Раздзел  II</h3>
<p> </p>
<p> </p>
<h4><a id="chapter28"></a>1</h4>
<p> </p>
<p>Не дужа ветла ў гэтай хаце:</p>
<p>Акенцы скошаны набок,</p>
<p>Пры печы туляцца палаці,</p>
<p>Уздоўж сцяны стаіць палок.</p>
<p>На гнуткай жэрдачцы калыска</p>
<p>Звісае к самаму палку,</p>
<p>А столь закурана і нізка,</p>
<p>Дзе трудна жыць і павуку.</p>
<p>Затое ж колькі шчасця, ласкі</p>
<p>10	I мацярынскага цяпла</p>
<p>Калыска-гойданка ўзяла!</p>
<p>Якія зложаны тут казкі!</p>
<p> </p>
<p> </p>
<h4><a id="chapter29"></a>2</h4>
<p> </p>
<p>Каля калыскі ў мроку шэрым</p>
<p>Чуваць гаворка-варкатня:</p>
<p>«Не хочаш спаткі, мой Валерык?</p>
<p>Такая ў хаце стукатня!</p>
<p>Глядзі — унь татка ладзіць сані,</p>
<p>I мамцы трэба зарабляць,</p>
<p>Каб мой сынок быў у жупане,</p>
<p>20	Няма калі з табой гуляць...</p>
<p>Ну, ну, не плач! ну, не крывіся:</p>
<p>Ты ж маладзец, мужчына ты,</p>
<p>Маладзічок мой залаты,</p>
<p>Унь жыжа свеціць, падзівіся!»</p>
<p> </p>
<p> </p>
<h4><a id="chapter30"></a>3</h4>
<p> </p>
<p>Яна бярэ сынка на, рукі.</p>
<p>Яму не больш, як тыдняў пяць,</p>
<p>А ёй здаецца, да навукі</p>
<p>Яго пара ўжо далучаць.</p>
<p>Глядзіць і цешыцца з малога</p>
<p>30	Ды з ласкай туліць да грудзей.</p>
<p>Ну, дзе знайсці сынка такога?</p>
<p>I радасць сочыцца з вачэй.</p>
<p>— Зірні, Даніла: такі ж самы,</p>
<p>Як ты, і крошачкі пабраў,</p>
<p>I губкі гэтак жа зацяў...</p>
<p>Ці сын падобен больш да мамы?</p>
<p> </p>
<p> </p>
<h4><a id="chapter31"></a>4</h4>
<p> </p>
<p>Паправіў светлы чуб Даніла,</p>
<p>Зірнуў на жонку, на дзіця.</p>
<p>— Ну, ты ўжо трошкі наманіла,</p>
<p>40	Не смейся ты з мяне хаця.</p>
<p>Ух, цельпучок ты наш кірпаты!</p>
<p>Кінь суслу, лепей закуры!..</p>
<p>Глядзі, які ён зухаваты,</p>
<p>I пазірае, як стары.</p>
<p>Яны ўдваіх глядзяць на сына —</p>
<p>Малы, а колькі ўцехі ім!</p>
<p>I думкі маюць заняць чым,</p>
<p>I з ім утульней больш хаціна.</p>
<p> </p>
<p> </p>
<h4><a id="chapter32"></a>5</h4>
<p> </p>
<p>Сынок заснуў. Услон драўляны</p>
<p>50	Бліжэй падсунут к лучніку.</p>
<p>Работа зноў ідзе па плану</p>
<p>I на ўсю поўную руку.</p>
<p>Марыне трэба спрасці воўну,</p>
<p>Заказ прынесены даўно,</p>
<p>I смыча нітку яна роўна</p>
<p>Шляхцянцы нейкай на сукно.</p>
<p>Гарыць работа, і хусцінка,</p>
<p>Нібы матыль які жывы,</p>
<p>З яе спаўзае галавы,</p>
<p>60	I люба глянуць на Марынку.</p>
<p> </p>
<p> </p>
<h4><a id="chapter33"></a>6</h4>
<p> </p>
<p>Адкрыты лоб, сама смуглява,</p>
<p>А што найбольш прывабна ў ёй,</p>
<p>Дык гэта вочы, іх аправа</p>
<p>Пад тонкай дужкай брывяной.</p>
<p>Як тыя ж вейкі прыпадніме —</p>
<p>Нібы ўзлятаюць матылькі</p>
<p>Ці засмяюцца ў жытнім дыме</p>
<p>Пад летні ветрык васількі.</p>
<p>I погляд іх такі лагодны,</p>
<p>70	Хоць часам свеціцца ў іх сум,</p>
<p>Адбітак нейкіх горкіх дум,</p>
<p>А часам строгі і халодны.</p>
<p> </p>
<p> </p>
<h4><a id="chapter34"></a>7</h4>
<p> </p>
<p>Яшчэ б дадаў я колькі рысак,</p>
<p>Каб дапісаць яе партрэт</p>
<p>Без лішніх выдумак, апісак,</p>
<p>Якіх не ўхіліцца паэт,</p>
<p>Але дарога, шлях паэмы,</p>
<p>Ледзь толькі зыбіцца з двара,</p>
<p>Не ўсе відны яе паземы</p>
<p>80	I для самога песняра.</p>
<p>Прыгод у ёй яшчэ не мала,</p>
<p>Марынку стрэну я не раз,</p>
<p>Дык далей свой вяду расказ,</p>
<p>Які жыццё мне падказала.</p>
<p> </p>
<p> </p>
<h4><a id="chapter35"></a>8</h4>
<p> </p>
<p>Даніла кончыў сваю рату,</p>
<p>Да купы ставіць капылы,</p>
<p>Аж раптам стук пачуўся ў хату</p>
<p>З двара, з марознае імглы.</p>
<p>Ўваходзіць госць неспадзяваны,</p>
<p>90	Мікодым Богут, той павук,</p>
<p>Што лістам сцеле перад панам,</p>
<p>Перад панамі гнецца ў крук;</p>
<p>Той самы Богут, што без жалю</p>
<p>Гатоў зарваць чужы кусок</p>
<p>І высмактаць з цябе ўвесь сок,</p>
<p>Свайго ж не ўпусціць ні на цалю.</p>
<p> </p>
<p> </p>
<h4><a id="chapter36"></a>9</h4>
<p> </p>
<p>Вайшоў, спыніўся на парозе,</p>
<p>На хату кінуў востры зрок,</p>
<p>Затым у велічлівай позе</p>
<p>100	Яшчэ ступіў на адзін крок.</p>
<p>– Дык добры вечар вам, панове!</p>
<p>Ён далікатны, як і пан,</p>
<p>А панскіх слоў у яго мове –</p>
<p>Хоць ты іх кідай за паркан.</p>
<p>Яго прысесці запрасілі</p>
<p>І падстаўляюць табурэт.</p>
<p>Садзіцца важна прайдзісвет</p>
<p>І зрок спыняе на Даніле.</p>
<p> </p>
<p> </p>
<h4><a id="chapter37"></a>10</h4>
<p> </p>
<p>– Што ж гэта васпан мой ласкавы</p>
<p>110	Не завітае да мяне?</p>
<p>Узбіў Даніла чуб святлявы –</p>
<p>Куды ж ён цэліцца і гне?</p>
<p>І кажа: “Так, не выпадала:</p>
<p>Вы – гаспадар, а я... што я?</p>
<p>Дапяў, прызнацца, вельмі мала –</p>
<p>Ось хата, бачыце, мая...”</p>
<p>– Так, так, ды вартасць усё ж мае,</p>
<p>Няхай сабе хоць як труна,</p>
<p>Дый не васпанава яна, –</p>
<p>120	Ось дзе, васпане, запятая!</p>
<p> </p>
<p> </p>
<h4><a id="chapter38"></a>11</h4>
<p> </p>
<p>І Богут гнянуў мнагазначна,</p>
<p>Падняўшы палец угару, –</p>
<p>А вус паплыў на твар, блін ячны,</p>
<p>Вагі дадаў гаспадару.</p>
<p>Зірнуў на госця і Даніла,</p>
<p>Адчуўшы цёмны нейкі ход.</p>
<p>Куды  наводзіць сваё рыла?</p>
<p>Чаго ён хоча, абармот?</p>
<p>— Вы праўду кажаце, пан Богут:</p>
<p>130	Жывем у хаце мы чужой,</p>
<p>У рыбаковай, у пустой,</p>
<p>Ды людзі добрыя памогуць...</p>
<p> </p>
<p> </p>
<h4><a id="chapter39"></a>12</h4>
<p> </p>
<p>Пан Богут гнеўна ссунуў бровы,</p>
<p>Закратаў вусам, як прусак.</p>
<p>— Пустыя, васпан, кажаш словы:</p>
<p>Я гаспадар, а не рыбак!</p>
<p>Бо праз мяне сваю апеку</p>
<p>На хату вырак даў мне суд,</p>
<p>А лайдака таго, няўмеку —</p>
<p>140	I не папарыцца ён тут.</p>
<p>Так, так, васпане мой ласкавы:</p>
<p>Плаціць за хату трэба мне,</p>
<p>Раз вы жывеце ў ёй, а не —</p>
<p>Дык скутак будзе нецікавы.</p>
<p> </p>
<p> </p>
<h4><a id="chapter40"></a>13</h4>
<p> </p>
<p>I выйшаў госць паважна з хаты,</p>
<p>Як гаспадар, як уладар,</p>
<p>Надзьмуўшы круглы твар вусаты,</p>
<p>Няўмольны, жорсткі да ахвяр.</p>
<p>Яго няма, а ў мірнай хатцы</p>
<p>150	Астаўся чад яго пагроз.</p>
<p>Як далей жыць? і за што ўзяцца?</p>
<p>Эх ты, бяспраўны горкі лёс!</p>
<p>— Марынка, чула ты брадзягу?</p>
<p>Ой, абармот жа, абармот!</p>
<p>Забіць бы гада ды за плот.</p>
<p>Як носіць свет такую плягу?</p>
<p> </p>
<p> </p>
<h4><a id="chapter41"></a>14</h4>
<p> </p>
<p>— Няма сумлення ў іх, ні Бога...</p>
<p>Ох, доля, доля батрака!</p>
<p>Не зробіш з імі ты нічога:</p>
<p>160	Адна іх шайка і рука.</p>
<p>Няма нам ходу і разгону,</p>
<p>Бо свет замкнулі шляхтуны,</p>
<p>I ўсё ў іх робяць па закону,</p>
<p>Законы ж пішуць ім паны, —</p>
<p>Яна сказала і ўздыхнула.</p>
<p>Парушан лад іх і спакой,</p>
<p>А думкі ўюцца талакой —</p>
<p>Надзею ночка праглынула.</p>
<p> </p>
<p> </p>
<h4><a id="chapter42"></a>15</h4>
<p> </p>
<p>Карціць ім Богут, як заноза,</p>
<p>170	I вочы есць, як горкі дым.</p>
<p>Няўжо трымацца яго воза?</p>
<p>Няўжо на згоду ісці з ім?</p>
<p>Цана ж той згоды ім вядома –</p>
<p>Залезці зноў у кабалу,</p>
<p>Не мець ніякай волі, дому,</p>
<p>Як пад'ярэмнаму валу.</p>
<p>I дзе ж на свеце праўда тая?</p>
<p>Забраць зямлю і кут чужы,</p>
<p>А ты яму плаці, служы,</p>
<p>180	Як сам таго ён пажадае!</p>
<p> </p>
<p> </p>
<h4><a id="chapter43"></a>16</h4>
<p> </p>
<p>Папсован вечар іх і ночка,</p>
<p>Пара і спаць ужо даўно,</p>
<p>I месяц з неба сваё вочка</p>
<p>Навёў на нізкае акно.</p>
<p>I нават пеўнік у падпечку</p>
<p>Сігнал ім першы падае,</p>
<p>Яны ж вядуць гаворку-спрэчку</p>
<p>Пра справы трудныя свае.</p>
<p>Апошні корчык дагарае,</p>
<p>190	У хатцы робіцца цямней,</p>
<p>Яшчэ няўтульней, чым раней,</p>
<p>I больш яна для іх чужая.</p>
<p> </p>
<p> </p>
<h4><a id="chapter44"></a>17</h4>
<p> </p>
<p>Лучнік пагас. У цьму пустую</p>
<p>Зляцеў наніз іскрынак рой,</p>
<p>Ткучы палоску залатую,</p>
<p>Слядок апошні за сабой.</p>
<p>I стала ціха і маркотна,</p>
<p>А ноч бярэ свае правы</p>
<p>I сон прыносіць бестурботны</p>
<p>Для мнагадумнай галавы.</p>
<p>Ды чутак сон жанчыны-маці,</p>
<p>Не спіць, не дрэмле яе слух,</p>
<p>Дзіцячы ловіць кожны рух —</p>
<p>Хто за турботы ёй заплаціць?</p>
<p> </p>
<p> </p>
<h4><a id="chapter45"></a>18</h4>
<p> </p>
<p>Сярод цішы начной знямелай</p>
<p>Калыска скрыпнула — раз, два,</p>
<p>А следам кволенькае цела</p>
<p>Адтуль азвалася — ку-ва!</p>
<p>Марына знае нораў сына —</p>
<p>210	Дзіцятка трэба пакарміць.</p>
<p>Яму, нябось, свая часіна</p>
<p>Таксама ж муляе, карціць.</p>
<p>Яна ўстае, і сон злятае.</p>
<p>Яе прывычная рука</p>
<p>Сыночка кратае злягка,</p>
<p>I з сынам маці маладая.</p>
<p> </p>
<p> </p>
<h4><a id="chapter46"></a>19</h4>
<p> </p>
<p>Прыпаў сынок да грудзей маткі</p>
<p>I прагна смокча, а яна</p>
<p>Гатова ўсю і без астатку</p>
<p>220	Аддаць сябе для пестуна.</p>
<p>Малое голад свой спагнала</p>
<p>I спаць не хоча а-ні-ні,</p>
<p>Яму да маткі справы мала,</p>
<p>Сказаць не можа ёй — засні.</p>
<p>Ён ручкі вызваліў з пялёнак,</p>
<p>I волі трэбуе малыш.</p>
<p>— Што ж ты, гарэза мой, не спіш,</p>
<p>Мой мілы хлопчык, мой арлёнак?</p>
<p> </p>
<p> </p>
<h4><a id="chapter47"></a>20</h4>
<p> </p>
<p>Яна з ім ціхенька варкуе —</p>
<p>230	Няхай гудзе, смачней засне.</p>
<p>На іх сам месячык цікуе,</p>
<p>Апёршы рог свой на акне.</p>
<p>I доўга тчэцца іх гаворка,</p>
<p>А ёй малога так шкада,</p>
<p>I лёс успомніцца ёй горкі,</p>
<p>Яе дзяціная бяда.</p>
<p>А што чакае яе сына?</p>
<p>Бяздомнік ён. I дзе іх кут?</p>
<p>А свет так жорстак і так лют</p>
<p>240	I ўвесь аблытан павуцінай.</p>
<p> </p>
<p> </p>
<h4><a id="chapter48"></a>21</h4>
<p> </p>
<p>«Ах, дуронік ты маленькі,</p>
<p>Хлопчык мой!</p>
<p>Сыпле ноч з свае сявенькі</p>
<p>Зорак рой.</p>
<p>Унь і месяц сходзіць з неба,</p>
<p>Хоча спаць,</p>
<p>I матульцы тваёй трэба</p>
<p>Спачываць.</p>
<p>Спіць і татка на палацях</p>
<p>250		Моцным сном,</p>
<p>I даўно палегла спаці</p>
<p>Усё кругом.</p>
<p>Толькі ліха сну не мае</p>
<p>I не спіць,</p>
<p>Ды прадзе бяда ліхая</p>
<p>Сваю ніць.</p>
<p>Спі — пан ходзіць па надворку</p>
<p>I ўначы,</p>
<p>Ходзіць, слухае гаворку —</p>
<p>260		Лепш маўчы.</p>
<p>Ён усё падслухаць хоча,</p>
<p>Падглядзець,</p>
<p>Запускае свае вочы</p>
<p>К нам у клець.</p>
<p>Нас пачуе, прыйдзе ў хату,</p>
<p>Страшны, злы,</p>
<p>Ды ашчэрыць рот вусаты</p>
<p>I іклы.</p>
<p>Ліха следам за сабою</p>
<p>270		Прывядзе,</p>
<p>Скажаш слова не такое —</p>
<p>Быць бядзе.</p>
<p>Спі, гадуй, сыночак, сілу</p>
<p>I расці,</p>
<p>Няхай іх ні духу-пылу,</p>
<p>Ні касці!</p>
<p>Згіне ліха, бо на свеце</p>
<p>Праўда ёсць,</p>
<p>I развеецца, як смецце,</p>
<p>280		Зайздрасць, злосць.</p>
<p>Ляжа вольна шлях-дарога</p>
<p>З краю ў край.</p>
<p>Спі, сыночак, часу многа,</p>
<p>Падрастай!</p>
<p>Пойдзеш ты дарогай тою</p>
<p>Сам — адзін,</p>
<p>А я ў думках за табою —</p>
<p>Дзе мой сын?</p>
<p>I сустрэнеш шчасце-долю</p>
<p>290		Ты ў пуці.</p>
<p>Спі, сыночак, спі, саколік,</p>
<p>Ды расці.</p>
<p>Ты ж зусім яшчэ дурненькі,</p>
<p>Хлопчык мой!</p>
<p>Ноч збірае ўжо ў сявеньку</p>
<p>Засеў свой.</p>
<p>Унь і месяц сходзіць з неба,</p>
<p>Ідзе спаць,</p>
<p>І матульцы з сынам трэба</p>
<p>Спачываць”.</p>
<p> </p>
<p>4/IV 1940 г.</p>
<p> </p>
<p> </p>
<h3><a id="chapter49"></a>Раздзел   III</h3>
<p> </p>
<p> </p>
<h4><a id="chapter50"></a>1</h4>
<p> </p>
<p>Пляцоўка Богута і хата</p>
<p>У вочы кідаецца ўсім.</p>
<p>Што ні кажы, дзялка і хвата</p>
<p>Прызнаць адкрыта трэба ў ім.</p>
<p>Не так даўно расце сядзіба,</p>
<p>А паглядзі, што ёсць у ёй:</p>
<p>Садок, альтанка ў форме грыба,</p>
<p>Дзе ўтульнасць знойдзеш і спакой;</p>
<p>Гумно, свіронак і адрынка,</p>
<p>10	Блішчыць на хаце белы дах,</p>
<p>Антэна тоне ў небясах,</p>
<p>А сырасушка, як дзяўчынка.</p>
<p> </p>
<h4><a id="chapter51"></a>2</h4>
<p> </p>
<p>Крыху паводдаль пры паркане</p>
<p>Стаіць вяндлярня, як гайдук</p>
<p>Або манах які ў сутане,</p>
<p>Сухі, высокі і без рук.</p>
<p>З пагорка ўніз, у бок даліны,</p>
<p>Збягае сцежка між кустоў,</p>
<p>Дзе рэчка ў шатах зеляніны</p>
<p>20	У луг адходзіць ад платоў.</p>
<p>А від які з пляцоўкі гэтай!</p>
<p>Відаць мястэчка, лес, рака,</p>
<p>Пасёлак, хатка рыбака,</p>
<p>Палі пад збожжавай сурвэтай.</p>
<p> </p>
<p> </p>
<h4><a id="chapter52"></a>3</h4>
<p> </p>
<p>Куды ні глянь, на кожным кроку</p>
<p>Самой сядзібы і двара</p>
<p>Відаць уважлівае вока,</p>
<p>Стараннасць, густ гаспадара.</p>
<p>Гараць, як стужкі, каля хаты</p>
<p>30	Дарожкі з клумбамі. На іх</p>
<p>Арол красуецца дзюбаты —</p>
<p>Краса паноў, іх гордасць, пых.</p>
<p>I ўсё вядзецца ў панскім плане,</p>
<p>I ўсё прамерана пад шнур,</p>
<p>Бо ёсць адна з усіх культур —</p>
<p>Культура польская, васпане.</p>
<p> </p>
<p> </p>
<h4><a id="chapter53"></a>4</h4>
<p> </p>
<p>Пан Богут — польскасці апора,</p>
<p>Яе нястомны праваднік,</p>
<p>I многа мае ў ёй прастору,</p>
<p>40	Пажывы шчыры каталік.</p>
<p>I ўсё ён ведае і знае,</p>
<p>Хто дыша чым, хто чым жыве,</p>
<p>Нібы па кнізе, ён чытае</p>
<p>Чужыя мыслі ў галаве.</p>
<p>Затое ж ён так хіліць, горне</p>
<p>К сабе паноў і панскіх слуг,</p>
<p>Пан саквэстратар яго друг,</p>
<p>У дружбе з ім і пан каморнік.</p>
<p> </p>
<p> </p>
<h4><a id="chapter54"></a>5</h4>
<p> </p>
<p>Ды не адным панам, падпанкам</p>
<p>50	Вядомы Богут як дзялок,</p>
<p>Яго сяляне і сялянке</p>
<p>Таксама знаюць назубок.</p>
<p>І знаюць так, што сцерагуцца</p>
<p>Яго, як скулы ці агню:</p>
<p>Няма за ім дзе павярнуцца</p>
<p>Ні свінням, курам, ні каню.</p>
<p>Цяля часамі зойдзе ў шкоду</p>
<p>Ці ступіць курка ў агарод –</p>
<p>Не абярэшся з ім згрызот</p>
<p>60	І толькі штрафам купіш згоду.</p>
<p> </p>
<p> </p>
<h4><a id="chapter55"></a>6</h4>
<p> </p>
<p>Калі не штраф, дык адработкі.</p>
<p>Ды ён гатоў ісці на ўсё:</p>
<p>Часамі ўчыніць суд кароткі —</p>
<p>Застрэліць курку, парасё,</p>
<p>Яшчэ й маралы прачытае</p>
<p>Ці тэзіс выставіць аб тым,</p>
<p>Што хлоп — быдлё і што крутая</p>
<p>Павінна быць расправа з ім;</p>
<p>На від паставіць дух камуны</p>
<p>70	I грэшны край бальшавікоў.</p>
<p>Не, васпан: лад тут не такоў,</p>
<p>Не тыя ў Польшчы граюць струны.</p>
<p> </p>
<p> </p>
<h4><a id="chapter56"></a>7</h4>
<p> </p>
<p>I гэта ўсё не ад злой волі,</p>
<p>Не, Божа крый, наадварот:</p>
<p>Ён выступае ў добрай ролі,</p>
<p>Каб перавыхаваць народ</p>
<p>Ды навучыць яго парадку,</p>
<p>З дарог аблудных скіраваць,</p>
<p>Каб да чужога не быў падкі</p>
<p>80	I ўмеў законы шанаваць,</p>
<p>Ды быў давольны ў сваім стане,</p>
<p>Ці ты заможнік, ці бядняк,</p>
<p>Бо пан Бог сам прызначыў так,</p>
<p>Вось у чым сіла, мой васпане.</p>
<p> </p>
<p> </p>
<h4><a id="chapter57"></a>8</h4>
<p> </p>
<p>Такі пан Богут з-пад Варшавы</p>
<p>Ці то з Пазнані, не скажу,</p>
<p>I так ён робіць свае справы,</p>
<p>Пільнуе панскую мяжу.</p>
<p>Умее ён свае падаткі</p>
<p>90	Аддаць і небу і зямлі,</p>
<p>I гэтай мудрасці пачаткі</p>
<p>На круглы твар яго ляглі:</p>
<p>Узнята вока адно ў неба,</p>
<p>Другое спушчана наніз,</p>
<p>I рыжы вус адзін павіс,</p>
<p>Другі ўгару задзёрт, як трэба.</p>
<p> </p>
<p> </p>
<h4><a id="chapter58"></a>9</h4>
<p> </p>
<p>З задзёртым вусам і ў гумору</p>
<p>Вярнуўся ён ад маладых —</p>
<p>Задаў ім страху разгаворам,</p>
<p>100	Пара дабрацца ўжо да іх.</p>
<p>I ён пусціўся ў разважанне,</p>
<p>Які прыдумаць трапны ход,</p>
<p>Якое даць для іх заданне,</p>
<p>Каб мець найлепшы абарот.</p>
<p>I што зручней: ці плата, рэнта —</p>
<p>Павінна ж быць для іх граза,</p>
<p>Дарма не скача і каза, —</p>
<p>Ці лепш паслухаць канфідэнта?</p>
<p> </p>
<p> </p>
<h4><a id="chapter59"></a>10</h4>
<p> </p>
<p>Тут Богут раптам нечакана</p>
<p>110	Паставіў вус яшчэ вышэй.</p>
<p>«Гм! — хмыкнуў ён: — але ў галгана</p>
<p>Кабета, васпан... разумей!»</p>
<p>I земным вокам ён, як злодзей,</p>
<p>Павёў тайком з кутка ў куток —</p>
<p>I мыслі грэшныя ў ім бродзяць,</p>
<p>Як уварваць чужы кусок.</p>
<p>Ды тут рабі, васпане, тонка,</p>
<p>Каб не нажыць сабе трывог,</p>
<p>Каб ведаў толькі ты ды Бог</p>
<p>120	I не дагадвалася жонка.</p>
<p> </p>
<p> </p>
<h4><a id="chapter60"></a>11</h4>
<p> </p>
<p>А тут яна, як па заказу,</p>
<p>Якраз ідзе к яму ў пакой.</p>
<p>Ну, нібы сцяміла адразу</p>
<p>Няверных дум яго развой,</p>
<p>Але пан Богут не дасць маху,</p>
<p>Ён гоніць дур той з галавы,</p>
<p>I грэшных дум няма і паху,</p>
<p>Ён від прымае дзелавы.</p>
<p>Ды як пан Богут ні хітруе,</p>
<p>130	Каб ад яе свой юр схаваць,</p>
<p>Мальвіну трудна ашукаць,</p>
<p>Дружачку верную старую.</p>
<p> </p>
<p> </p>
<h4><a id="chapter61"></a>12</h4>
<p> </p>
<p>Так і цяпер, хоць мімаходам,</p>
<p>Каб папярэдзіць зло спакус,</p>
<p>Яна заўважыла: «Мікодым,</p>
<p>А для каго задраў ты вус?»</p>
<p>I паківала галавою,</p>
<p>Нібы шлючы яму дакор.</p>
<p>На шчасце гэтаю ж парою</p>
<p>140	Вароты скрыпнулі ў іх двор.</p>
<p>I сам пан Богут і Мальвіна</p>
<p>Падходзяць хутка да акна —</p>
<p>Якая ж гэта навіна?</p>
<p>Хто едзе позняю часінай?</p>
<p> </p>
<p> </p>
<h4><a id="chapter62"></a>13</h4>
<p> </p>
<p>— То ж наш Пшэбора, пан Валенты!</p>
<p>Сумнення болей не было.</p>
<p>Мальвіна ўзрушана дашчэнту,</p>
<p>Яна ж не ўбрана, як на зло, —</p>
<p>I стрымгалоў у бакавушку</p>
<p>150	Імчыцца свой змяніць убор,</p>
<p>А сам пан Богут, нібы птушка,</p>
<p>З свяцёлкі вылецеў на двор,</p>
<p>I крык гасцінны прывітання</p>
<p>Бяжыць дзядзінцам у мароз.</p>
<p>«Адкуль жа пана Бог прынёс?»</p>
<p>I — момант радасны спаткання!</p>
<p> </p>
<p> </p>
<h4><a id="chapter63"></a>14</h4>
<p> </p>
<p>Каня адпрэглі і ў стадолу</p>
<p>Вядуць і ставяць на папас.</p>
<p>Абодва рады і вясёлы,</p>
<p>160	Ідуць у хату бавіць час.</p>
<p>Пан Богут дзверы расчыняе,</p>
<p>Паўнюткі прыязных турбот,</p>
<p>I словы прыязні раняе</p>
<p>Ды просіць госця напярод.</p>
<p>Прыйшлі ў святліцу і з сабою</p>
<p>Прынеслі холад са двара,</p>
<p>Ды шмат цяпла ў гаспадара.</p>
<p>— Ну, проша ж пана да пакою!</p>
<p> </p>
<p> </p>
<h4><a id="chapter64"></a>15</h4>
<p> </p>
<p>Пшэбора зараз па парадку</p>
<p>170	Скідае вопратку сваю,</p>
<p>Наўперад зняў канфедэратку,</p>
<p>Як сведку польскасці ў краю,</p>
<p>А потым важна расшпіляе</p>
<p>Зялёны вышыты жупан,</p>
<p>I ва ўсім пыху выплывае</p>
<p>Мундзір... які! ды як дагнан!</p>
<p>Такіх мундзіраў няма болей,</p>
<p>Нідзе іх больш і не было:</p>
<p>Раскоша, бляск!.. ды ўсё сплыло,</p>
<p>180	Прапала разам з панскай доляй.</p>
<p> </p>
<p> </p>
<h4><a id="chapter65"></a>16</h4>
<p> </p>
<p>А тут якраз і гаспадыня,</p>
<p>Надзеўшы сукню для гасцей,</p>
<p>Шыбуе важна, як гусыня,</p>
<p>I ветласць сыплецца з вачэй.</p>
<p>Пшэбора спрытна павярнуўся,</p>
<p>Як першы ў свеце кавалер,</p>
<p>Прыстукнуў ботам ды прыгнуўся,</p>
<p>Аж бліснуў срэбраны каўнер,</p>
<p>Ды ў ручку плюсь! — Як пані здрове?</p>
<p>190	— Дзенькую пану! А што ж пан</p>
<p>Адзін без жоны? — Такі стан,</p>
<p>Што мой візіт ест выпадковы.</p>
<p> </p>
<p> </p>
<h4><a id="chapter66"></a>17</h4>
<p> </p>
<p>У часе прыязнай гамонкі,</p>
<p>Лятучых жартаў і прыкрас</p>
<p>Ускочыў хлопчык з крыкам звонкім,</p>
<p>Каханак Богутаў, Адась.</p>
<p>— Ну, прывітайся ж, сынку, з панам!</p>
<p>З Адасем клопат у бацькоў:</p>
<p>Пасябраваўся ён з мужланам,</p>
<p>200	Гаворыць мовай мужыкоў,</p>
<p>Выходзіць з польскага уплыву.</p>
<p>Бяда і сорам з ім адзін:</p>
<p>Бярэ ў ім верх «беларусін»</p>
<p>I на чужую хіліць ніву.</p>
<p> </p>
<p> </p>
<h4><a id="chapter67"></a>18</h4>
<p> </p>
<p>Пытанне — дзе шукаць ратунку?</p>
<p>Як знішчыць шкодны гэты дух?</p>
<p>Пшэбора — дзеяч з пастарунку,</p>
<p>Не просты дзеяч — хват і зух.</p>
<p>Цяпер пан Богут і Пшэбора</p>
<p>210	Вядуць размову сам-насам.</p>
<p>Іх тэма — Богутава гора</p>
<p>I процівага мужыкам.</p>
<p>Ды ў госця тут няма сумнення.</p>
<p>Што беларускасць? пыл і дым,</p>
<p>I засмучацца няма чым:</p>
<p>Няма ў культуры іх карэння.</p>
<p> </p>
<p> </p>
<h4><a id="chapter68"></a>19</h4>
<p> </p>
<p>I разышоўся пан Валенты —</p>
<p>Надзьмуты польскі патрыёт.</p>
<p>У Польшчы ўсе ёсць элементы,</p>
<p>220	Каб смела рухацца ўпярод.</p>
<p>I ёй нішто не пагражае</p>
<p>Пад сцягам белага арла,</p>
<p>Не ступіць тут нага чужая,</p>
<p>Чыя б яна там ні была,</p>
<p>Бо Польшча — гэта шчыт Еўропы,</p>
<p>За Польшчу Бог, за Польшчу люд,</p>
<p>I сама Польшча — Божы цуд,</p>
<p>То што ёй значаць тыя хлопы?</p>
<p> </p>
<p> </p>
<h4><a id="chapter69"></a>20</h4>
<p> </p>
<p>Гаворыць госць з такім запалам</p>
<p>230	I так узносіць паляка,</p>
<p>I польскі дух, і тую хвалу</p>
<p>Аб ім, што слыне здаляка:</p>
<p>Культуру, воінскую славу,</p>
<p>Дзяржавы польскай развіццё.</p>
<p>Ён сам за Польшчу, за Варшаву</p>
<p>Гатоў аддаць сваё жыццё.</p>
<p>Яшчэ б ён больш перабраў меру,</p>
<p>Калі б Мальвіна не прыйшла</p>
<p>Прасіць прамоўцу да стала</p>
<p>240	На «небагатую» вячэру.</p>
<p> </p>
<p> </p>
<h4><a id="chapter70"></a>21</h4>
<p> </p>
<p>Як першы снег, абрусам белым</p>
<p>Засланы стол, а на стале...</p>
<p>Абегла глянеш, скажаш смела:</p>
<p>«Вось гаспадыня, дык але!»</p>
<p>Як сонца свецяцца талеркі,</p>
<p>Зіхцяць відэльцы і нажы,</p>
<p>Сурвэткі, ну чысцей паперкі,</p>
<p>Хоць гімн адразу ім злажы.</p>
<p>А закусь! Што тут за вяндліна!</p>
<p>250	А паляндвіца, а той сыр!</p>
<p>Адна смятана ў ім і жыр</p>
<p>Ды кропкі чорненькія кміну.</p>
<p> </p>
<p> </p>
<h4><a id="chapter71"></a>22</h4>
<p> </p>
<p>I Богут ведае парадак —</p>
<p>Ідзе паважна ў свой буфет</p>
<p>I дастае бутэльку — «Дзядэк» —</p>
<p>Напіткаў польскіх гонар, цвет.</p>
<p>Хвала той дзедавай асобе:</p>
<p>I чарка ў гумар прывядзе.</p>
<p>Пітво такое ў Польшчы робяць</p>
<p>260	I толькі ў Польшчы, больш нідзе.</p>
<p>Кульнулі чарку за Мальвіну,</p>
<p>Другую за гаспадара,</p>
<p>I госцю выпала пара,</p>
<p>Пілі за славу, за айчыну.</p>
<p> </p>
<p> </p>
<h4><a id="chapter72"></a>23</h4>
<p> </p>
<p>I без таго, як мак ружовы</p>
<p>Або той восеньскі рыжок,</p>
<p>Пшэбора, пан пастарунковы,</p>
<p>Гарыць, як золата кружок,</p>
<p>I жар прамоў яго не стыне.</p>
<p>270	Ён шле хвалу на тоны ўсе</p>
<p>I гаспадыні, і вяндліне,</p>
<p>I той дзівоснай каўбасе.</p>
<p>— То проша ж, проша, мой васпане!</p>
<p>Свае гадоўлі япрукі,</p>
<p>Мастацтва ўласнае рукі —</p>
<p>Не зробяць так і ў рэстаране.</p>
<p> </p>
<p> </p>
<h4><a id="chapter73"></a>24</h4>
<p> </p>
<p>Пан Богут смехам жартаўлівым</p>
<p>Ганьбуе злёгку рэстаран,</p>
<p>I ён давольны, ён шчаслівы,</p>
<p>280	I ў мыслях радасны туман.</p>
<p>Жыццё глядзіць нейк па-другому,</p>
<p>У хвалях шоўкавых плыве,</p>
<p>Ён рад сабе і свайму дому</p>
<p>I сваёй мудрай галаве.</p>
<p>I «Дзядэк» той глядзіць жычліва,</p>
<p>Развёўшы ў сэрцы яго жар,</p>
<p>I рэй вядзе зноў гаспадар, —</p>
<p>Даволі думак мітуслівых!</p>
<p> </p>
<p> </p>
<h4><a id="chapter74"></a>25</h4>
<p> </p>
<p>І чаркі зноў ён налівае –</p>
<p>290	Яшчэ гасцінней і паўней</p>
<p>І другу вернаму ківае:</p>
<p>– Валенты, справу разумей!</p>
<p>Падняты чаркі спрытна ўгору,</p>
<p>Ды перш, чым выпіць іх да дна,</p>
<p>Пан Богут з радасці ў гумору:</p>
<p>Заводзіць песню. Вось яна:</p>
<p>“А хто не выпіе,</p>
<p>Тэго вэ два кія.</p>
<p>Цупу-лупу! Цупу-лупу!</p>
<p>300	Тэго вэ два кія!”</p>
<p>10-25/IV 1940 г.</p>
<p> </p>
<p> </p>
<h3><a id="chapter75"></a>Раздзел   IV</h3>
<p> </p>
<p> </p>
<h4><a id="chapter76"></a>1</h4>
<p> </p>
<p>Я зноў хачу, як і калісьці,</p>
<p>З адкрытай, простаю душой</p>
<p>На стык дарог знаёмых выйсці</p>
<p>I пераклікнуцца з табой.</p>
<p>Ты ад мяне цяпер далёка,</p>
<p>Але і з той далечыні</p>
<p>Гарадь вясёлкай яснавокай</p>
<p>Твае прывабныя агні.</p>
<p>Яшчэ гучыць у маім сэрцы</p>
<p>10	Твой шэпат, голас ціхіх мар.</p>
<p>Вясна мая, юнацтва жар,</p>
<p>У свет расчыненыя дзверцы!</p>
<p> </p>
<p> </p>
<h4><a id="chapter77"></a>2</h4>
<p> </p>
<p>Далёка ты! Заслона часу,</p>
<p>Як нерухомая імгла,</p>
<p>Яго рукой сатканым пасам</p>
<p>Між намі шчыльна пралягла.</p>
<p>Няма дарогі і праходу,</p>
<p>I не сустрэцца болей нам.</p>
<p>Юнацтва дні, дзяцінства годы</p>
<p>20	I ты, вясна, далёка там.</p>
<p>Але жывуць мае ўспаміны,</p>
<p>I ты ў маіх стаіш вачах,</p>
<p>Як недасяжны Млечны Шлях,</p>
<p>Дзе свецяць зорак журавіны.</p>
<p> </p>
<p> </p>
<h4><a id="chapter78"></a>3</h4>
<p> </p>
<p>А як прывабна выглядалі</p>
<p>Праз ткань утульную смугі</p>
<p>Жыццё і свет, шляхі і далі</p>
<p>I юнай плыні берагі.</p>
<p>Як многа дум і мар крылатых</p>
<p>30	У той юнацкасці было.</p>
<p>Расціла бацькава іх хата</p>
<p>I грэла роднае сяло.</p>
<p>Як той вандроўнік адзінокі,</p>
<p>Я марыў свой пракласці след</p>
<p>У нейкі край, у нейкі свет,</p>
<p>Такі чароўны і далёкі.</p>
<p> </p>
<p> </p>
<h4><a id="chapter79"></a>4</h4>
<p> </p>
<p>Сплылі гады, бы тыя хвалі</p>
<p>Разводдзяў шумных веснавых,</p>
<p>I многа-многа запісалі</p>
<p>40	Падзей вялікіх і малых.</p>
<p>I змен не мала адбылося.</p>
<p>Забралі шмат каго жвіры.</p>
<p>Бы кветкі ў скошаным пракосе,</p>
<p>Палеглі родныя, сябры.</p>
<p>Перамясціліся і межы,</p>
<p>Граніцы штучныя зямлі,</p>
<p>I мне на твар, на лоб ляглі</p>
<p>Нямілай старасці мярэжы.</p>
<p> </p>
<p> </p>
<h4><a id="chapter80"></a>5</h4>
<p> </p>
<p>Нібы на нейкім перавале,</p>
<p>50	Стаю, гляджу назад з гары</p>
<p>I бачу пройдзеныя далі,</p>
<p>I шлях прамераны стары,</p>
<p>I ўсё, што ззаду засталося,</p>
<p>I ўсё, што знойдзена ўвясну,</p>
<p>Ды аб людскім і ўласным лёсе</p>
<p>Часамі ціхенька ўздыхну.</p>
<p>Але ж не скончана пуціна,</p>
<p>I ці гадаў я, што ступлю</p>
<p>Сапраўды ў новую зямлю.</p>
<p>60	Шчасліва ж будзь, мая краіна!</p>
<p> </p>
<p> </p>
<h4><a id="chapter81"></a>6</h4>
<p> </p>
<p>Дык пойдзем далей. На мінутку</p>
<p>Спынюся ў хаце рыбака.</p>
<p>У ёй так многа зараз смутку.</p>
<p>Мне шкода хлопца-бедака.</p>
<p>Ён помніць Богута пагрозу.</p>
<p>Карціць пытанне: як жа быць?</p>
<p>Як гэту скулу і залозу</p>
<p>Латвей і лепей залячыць?</p>
<p>Бяда — няма куды падацца</p>
<p>70	I рук няма за што зацяць.</p>
<p>Жыццё ні ў дзесяць і ні ў пяць.</p>
<p>I што ў ёй ёсць, у гэтай хатцы?</p>
<p> </p>
<p> </p>
<h4><a id="chapter82"></a>7</h4>
<p> </p>
<p>Судзілі разам і гадалі</p>
<p>I скарб свой бралі на вагу,</p>
<p>I ў дзень наступны заглядалі</p>
<p>Праз гэту цёмную смугу.</p>
<p>Ды выйсця ім няма другога —</p>
<p>Яны ў палоне павука,</p>
<p>Не абмінеш яго парога:</p>
<p>80	Закон стаіць за паляка.</p>
<p>Даніла вылаяўся ў злосці,</p>
<p>Надзеў паходны свой пільчак,</p>
<p>Схаваўшы сціснуты кулак,</p>
<p>Ды ў двор ідзе да ягамосця.</p>
<p> </p>
<p> </p>
<h4><a id="chapter83"></a>8</h4>
<p> </p>
<p>— Ну, вось і добра, мой васпане.</p>
<p>Хоць, праўда, васпан мусіў сам</p>
<p>Аддаць мне першым прывітанне,</p>
<p>Ды грэх падзелім папалам.</p>
<p>Такой лісліваю прымоўкай</p>
<p>90	Сустрэў пан Богут бабыля,</p>
<p>Каб акруціць сваёй вяроўкай,</p>
<p>Дасціпным ходам круцяля.</p>
<p>Даніла глянуў асцярожна</p>
<p>I зрок утупіў малады.</p>
<p>А сам падумаў: «Гад руды!</p>
<p>Брашы, брахун пустапарожны!»</p>
<p> </p>
<p> </p>
<h4><a id="chapter84"></a>9</h4>
<p> </p>
<p>А ўголас кажа: — Я ж не ведаў,</p>
<p>Што пан тут стаў гаспадаром,</p>
<p>I, як дыктуе звычай дзедаў,</p>
<p>100	Пайшоў на сход прасіцца ў дом,</p>
<p>I сход дазволіў жыць у хаце,</p>
<p>А, кажа, вернецца Сымон,</p>
<p>То ўжо глядзіце самі, браце,</p>
<p>Бо гаспадар яе ўсё ж ён.</p>
<p>Пан Богут глянуў косым вокам</p>
<p>I нізкі вус спусціў ніжэй.</p>
<p>— Ох, мой васпане-дабрадзей:</p>
<p>Не нашым, васпан, ходзіш крокам!</p>
<p> </p>
<p> </p>
<h4><a id="chapter85"></a>10</h4>
<p> </p>
<p>I пасля ціхага дакору</p>
<p>110	Адразу ўзяў высокі тон.</p>
<p>— Падумай, васпан, што гаворыш?</p>
<p>А дзе ж парадак і закон?</p>
<p>Ці заплаціў жа сход падаткі</p>
<p>За землю, сеці рыбака?</p>
<p>То ж бальшавіцкія парадкі —</p>
<p>Стаяць за права лайдака.</p>
<p>У Польшчы іншыя законы,</p>
<p>Сваволлю месца ў ёй няма,</p>
<p>I, васпан, робіш надарма,</p>
<p>120	Што ходзіш сходу на паклоны.</p>
<p> </p>
<p> </p>
<h4><a id="chapter86"></a>11</h4>
<p> </p>
<p>Маўчыць Даніла, збіты з тропу.</p>
<p>Вось ён куды гне, каб ён здох!</p>
<p>I што ты скажаш асталопу, —</p>
<p>Яшчэ засадзіць у астрог.</p>
<p>Але пан Богут з'ехаў з тону</p>
<p>I ўжо гаворыць чуць мякчэй.</p>
<p>— Ну, васпан, мо не знаў закону,</p>
<p>Адно ж, васпане, зразумей:</p>
<p>Будуем мы сваю дзяржаву,</p>
<p>130	Не бальшавіцкі гэта край,</p>
<p>Для Польшчы кожны ўсё аддай,</p>
<p>Рабі сумленна сваю справу.</p>
<p> </p>
<p> </p>
<h4><a id="chapter87"></a>12</h4>
<p> </p>
<p>Вось хоць бы ўзяць мяне з васпанам,</p>
<p>Мы — людзі краю аднаго,</p>
<p>А, васпан, глянь — жыву я панам,</p>
<p>Ёсць, дзякуй Богу, усяго.</p>
<p>Але ж мне Бог не скінуў з неба</p>
<p>Зямлі, набытку і дабра:</p>
<p>Свой глузд мазоліць, васпан, трэба</p>
<p>140	Ды пахадзіць каля двара.</p>
<p>Няма нікому забароны</p>
<p>Уладзіць дом свой, дабрабыт.</p>
<p>Май, васпан, толькі розум, спрыт</p>
<p>I не выходзь з граніц закону.</p>
<p> </p>
<p> </p>
<h4><a id="chapter88"></a>13</h4>
<p> </p>
<p>I ўсе жывуць і жыць павінны,</p>
<p>Чыя як зносіць галава.</p>
<p>Не роўны дрэвы ў баравінах,</p>
<p>I ў лузе розная трава.</p>
<p>Другі, здаецца, землю гложа,</p>
<p>150	А спору ўсё яму няма,</p>
<p>I выйсці ён ніяк не можа</p>
<p>З свайго ж уласнага ярма.</p>
<p>А той жыць хоча абібокам</p>
<p>I есці смачны каравай,</p>
<p>Яму гатовае давай,</p>
<p>А сам ён марыць пад аблокам.</p>
<p> </p>
<p> </p>
<h4><a id="chapter89"></a>14</h4>
<p> </p>
<p>Не, мой васпане: тыя мары</p>
<p>З пустой выходзяць галавы,</p>
<p>А ловяць іх адны няздары,</p>
<p>160	Што разгубілі дух жывы.</p>
<p>Ім толькі б песціць сваё цела,</p>
<p>Запхаўшы рот чужым дабром, —</p>
<p>На ўсход пускае Богут стрэлы</p>
<p>Ды шле туды за громам гром.</p>
<p>I заключае: — Лад іх рухне. —</p>
<p>I раптам робіць ход другі:</p>
<p>— А што ж мы, васпан дарагі,</p>
<p>Як жабракі, стаім на кухні?</p>
<p> </p>
<p> </p>
<h4><a id="chapter90"></a>15</h4>
<p> </p>
<p>Гарохам сыпле Богут словы,</p>
<p>170	А самы тон яго прамоў</p>
<p>То памяркоўны, то суровы,</p>
<p>Калі ён б'е бальшавікоў.</p>
<p>Другім стаў Богут у пакою,</p>
<p>Куды заклікаў ён гасця.</p>
<p>Гаворыць з ласкаю такою,</p>
<p>Нібы госць — роднае дзіця.</p>
<p>I распытаў пра ўсё падробна,</p>
<p>Як ён жыве і чым жыве,</p>
<p>Куды кіруецца-плыве</p>
<p>180	І што ў жыцці больш упадобна.</p>
<p> </p>
<p> </p>
<h4><a id="chapter91"></a>16</h4>
<p> </p>
<p>Але чым Богут больш ласкавы,</p>
<p>Тым меней верыць яму госць,</p>
<p>Чакае ўсё развязкі справы:</p>
<p>Куды ж то цэліць ягамосць?</p>
<p>Ды не паказвае і віду</p>
<p>I дзёгцю пану ў мёд не лье,</p>
<p>Сваю ж няверу і агіду</p>
<p>Хавае ў словах: так, але.</p>
<p>А Богут проста яго ўзносіць</p>
<p>190	I адабрае іхні план —</p>
<p>Набыць уласны нейкі стан.</p>
<p>— То, васпан, рацыя і досыць!</p>
<p> </p>
<p> </p>
<h4><a id="chapter92"></a>17</h4>
<p> </p>
<p>I адабрэнне не пустое,</p>
<p>Пан Богут дальш ісці гатоў:</p>
<p>Ён сам, калі пайшло на тое,</p>
<p>Іх падтрымае, як братоў. —</p>
<p>I дапамогу дам, васпане.</p>
<p>Ён платы з іх не будзе браць</p>
<p>I заработак ім дастане</p>
<p>200	На злотых... так пад сорак пяць.</p>
<p>Здабыць паможа цэглы, лесу</p>
<p>I дом збудуюць як-нібудзь,</p>
<p>Няхай здаровыя жывуць</p>
<p>Для Польшчы-маткі інтарэсу.</p>
<p> </p>
<p> </p>
<h4><a id="chapter93"></a>18</h4>
<p> </p>
<p>— Адна тут, праўда, рэч благая,</p>
<p>Што васпан, жаль, не каталік,</p>
<p>I гэта многа замінае,</p>
<p>Хоць грэх ён, можа, не вялік.</p>
<p>Было б адно жаданне — шчыра</p>
<p>210	Стаяць за Польшчу, ёй служыць</p>
<p>I жычыць ёй дабра і міру</p>
<p>Ды па законах боскіх жыць.</p>
<p>Дык што на гэта, васпан, скажа?</p>
<p>Даніла ўскінуў плечуком,</p>
<p>Як муха перад павуком,</p>
<p>Пачуўшы ліпкасць яго пражы.</p>
<p> </p>
<p> </p>
<h4><a id="chapter94"></a>19</h4>
<p> </p>
<p>— Я вельмі дзякую за ласку,</p>
<p>Ды чым я заслужыў яе?</p>
<p>А ў думках думае: «Скінь маску:</p>
<p>220	Выкладвай намыслы свае!»</p>
<p>— Не заслужыў — то васпан можа,</p>
<p>Калі захоча, заслужыць.</p>
<p>А справа вось у чым, нябожа,</p>
<p>Калі ўжо доўга не кружыць.</p>
<p>Пан Богут вусы растапырыў,</p>
<p>Адзін угору, другі ўніз,</p>
<p>Зірнуў, як хітры стары ліс,</p>
<p>Выжыга спрытны і няшчыры.</p>
<p> </p>
<p> </p>
<h4><a id="chapter95"></a>20</h4>
<p> </p>
<p>— Фатыгі, васпан, тут не трэба,</p>
<p>230	А толькі вушы, вочы мець,</p>
<p>Ніякім подслухам не грэбаць,</p>
<p>А часам дзе і падглядзець.</p>
<p>Цікава ж ведаць, каб не збочыць,</p>
<p>Які ў народзе ёсць настрой,</p>
<p>Куды ідзе ён, чаго хоча,</p>
<p>Каб лепшы даць яму развой.</p>
<p>Не думай, васпан, што ля ўлады</p>
<p>Не ходзіць клопат пра народ:</p>
<p>Яе ўвесь сэнс, наадварот,</p>
<p>240    У тым, каб людзі былі рады.</p>
<p> </p>
<p> </p>
<h4><a id="chapter96"></a>21</h4>
<p> </p>
<p>Але ж на свеце ёсць злачынцы,</p>
<p>Што напускаюць мжу, туман</p>
<p>Ды суляць шчодрыя гасцінцы,</p>
<p>А посул іх — адзін падман.</p>
<p>На жаль, на гэтых звадыяшаў</p>
<p>Вялікі, васпан, ураджай,</p>
<p>Змагацца з імі — справа наша.</p>
<p>Дык вось, васпане, і зважай.</p>
<p>А той, хто злыдняў пакрывае,</p>
<p>250	Ёсць злыдзень гэтакі ж і сам.</p>
<p>Ну, вось і ўсё, што трэба нам</p>
<p>Для справы людскасці і краю.</p>
<p> </p>
<p> </p>
<h4><a id="chapter97"></a>22</h4>
<p> </p>
<p>Цяпер ён толькі расшалопаў,</p>
<p>Куды яго заводзіць гад.</p>
<p>Дык вось які ён, хлябок хлопаў,</p>
<p>Які прытулак панскіх хат.</p>
<p>I ён затросся, як асіна,</p>
<p>Гатовы плюнуць пану ў твар,</p>
<p>Але прыпомніў жонку, сына</p>
<p>260	I расхалоджвае свой жар.</p>
<p>Нібы памыямі абліты,</p>
<p>Стаяў ён некалькі хвілін</p>
<p>У сецях ліпкіх павуцін.</p>
<p>— То як, васпане: будзем квіты?</p>
<p> </p>
<p> </p>
<h4><a id="chapter98"></a>23</h4>
<p> </p>
<p>Зірнуў на Богута Даніла,</p>
<p>Як на агіду, на брыду:</p>
<p>– Смакчэце кроў, цягніце жылы,</p>
<p>На хлеб такі я не пайду.</p>
<p>– Не пойдзеш?.. Ну то мы пабачым.</p>
<p>270	А скажаш слова хоць адно,</p>
<p>То будзе лёс табе сабачы —</p>
<p>Ты на прымеце ўжо даўно.</p>
<p>Але падумай, мой васпане:</p>
<p>Яшчэ не позна, маеш час,</p>
<p>Каб васпан болей не заграз.</p>
<p>Даніла выйшаў, бы ў тумане.</p>
<p> </p>
<p> </p>
<h4><a id="chapter99"></a>24</h4>
<p> </p>
<p>Сядзіць Даніла спахмурнелы</p>
<p>З сваёй Марынкай за сталом,</p>
<p>Старая печ глядзіць знямела,</p>
<p>280	А холад ходзіць пад акном.</p>
<p>Яшчэ цяжэй у курнай хаце,</p>
<p>Яшчэ гусцей звісае мрок</p>
<p>I апранае ў сваё плацце</p>
<p>Калыску, сцены і палок.</p>
<p>Маўчаць Даніла і Марына,</p>
<p>А іх галовы поўны дум.</p>
<p>Ці ж то не здзек? Ці ж то не глум</p>
<p>Над іхняй доляй бедачынай?</p>
<p> </p>
<p> </p>
<h4><a id="chapter100"></a>25</h4>
<p> </p>
<p>Ды хіба ж свет сышоўся клінам?</p>
<p>290	Хіба ж адзін ён, чужы кут?</p>
<p>Далей, далей ад павуціны,</p>
<p>Каб не чапіў іх панскі бруд!</p>
<p>Марына рада за Данілу –</p>
<p>Так паступіла б і яна,</p>
<p>Хай знае Богут тупарылы,</p>
<p>Што ён напаў не на блазна.</p>
<p>А дзесь на печы сваю песню</p>
<p>Заводзіць рэзвы цвіркунок,</p>
<p>І спіць маленькі іх сынок,</p>
<p>300	Ды ў лучніку вугольчык трэсне.</p>
<p> </p>
<p>28/IV-15/V 1940 г.</p>
<p> </p>
<p> </p>
<h3><a id="chapter101"></a>Раздзел   V</h3>
<p> </p>
<p> </p>
<h4><a id="chapter102"></a>1</h4>
<p> </p>
<p>Зіма стаіць у самай сіле.</p>
<p>Яе няўмятыя снягі,</p>
<p>Як лебядзіных стадаў крыллі,</p>
<p>Ляглі на стрэхі, на стагі.</p>
<p>Па вокны ў гурбы ўвайшлі хаты,</p>
<p>Згубіўшы свой фасон і від,</p>
<p>А вецер пасмы снежнай ваты</p>
<p>Сушыцца вывесіў на шчыт.</p>
<p>На голых дрэвах замест лісця</p>
<p>10	Паклалі шэрань маразы.</p>
<p>Рыпяць, скрыгочуць палазы —</p>
<p>Марозны снег ім цяжка грызці.</p>
<p> </p>
<p> </p>
<h4><a id="chapter103"></a>2</h4>
<p> </p>
<p>У вёсцы зараз руху мала,</p>
<p>Нібы заснулі Петрушы,</p>
<p>I там, дзе люд шумеў бывала,</p>
<p>Цяпер не згледзіш ні душы;</p>
<p>Хіба што зрэдку рыпне студня,</p>
<p>Кіўнецца стромкі журавель,</p>
<p>Ды скрозь прастор адзін бязлюдны,</p>
<p>20	Ды снегу томячая бель.</p>
<p>У снезе туліцца дарога,</p>
<p>Сляды саней і конскіх ног.</p>
<p>Але каго там нясе Бог?</p>
<p>Які то сунецца нябога?</p>
<p> </p>
<p> </p>
<h4><a id="chapter104"></a>3</h4>
<p> </p>
<p>Ідзе ён мернаю хадою,</p>
<p>3 кіёчкам, з клункам на плячах,</p>
<p>Мінае крыж, старую хвою</p>
<p>На горцы, дзе праходзіць шлях.</p>
<p>Чым бліжай вёска і сядзіба,</p>
<p>30	Тым больш павольны яго крок,</p>
<p>Ці то яму ўжо трудна дыбаць,</p>
<p>I ён звярнуць мяркуе ўбок.</p>
<p>Глядзіць на Богутаву хату —</p>
<p>Зайсці яму сюды ці не?</p>
<p>А там халупка ўстаране</p>
<p>3 старою комінай шчарбатай.</p>
<p> </p>
<p> </p>
<h4><a id="chapter105"></a>4</h4>
<p> </p>
<p>Ён углядаецца ў будынкі,</p>
<p>У хмыз, у снежныя палі,</p>
<p>Нібы даўно сляды-пуцінкі</p>
<p>40	Ён пракладаў на той зямлі.</p>
<p>На ім пільчак убогі, рваны.</p>
<p>3-пад пільчака стары кажух</p>
<p>На свет выносіць латы-раны,</p>
<p>Даўно растраціўшы свой пух.</p>
<p>Але вандроўнік не зважае</p>
<p>На гэты вычварны убор</p>
<p>I вочы кідае на двор,</p>
<p>Дзе хатка туліцца старая.</p>
<p> </p>
<p> </p>
<h4><a id="chapter106"></a>5</h4>
<p> </p>
<p>Ён прыпыніўся на хвілінку</p>
<p>50	I, аглянуўшыся кругом,</p>
<p>Бярэ кірунак на хацінку —</p>
<p>Ідзе ў былы рыбацкі дом.</p>
<p>Вайшоў у двор, зірнуў на дзверы,</p>
<p>На цёмны, нізкі катушок —</p>
<p>Чыясь хадзіла тут сякера,</p>
<p>I нехта зняў з дзвярэй замок.</p>
<p>У сенцы ўходзіць, ідзе ў хату,</p>
<p>Глядзіць, — там двое маладых.</p>
<p>Ён добрым днём вітае іх,</p>
<p>60	На кій апёршыся таўсматы.</p>
<p> </p>
<p> </p>
<h4><a id="chapter107"></a>6</h4>
<p> </p>
<p>Глядзяць Даніла і Марына</p>
<p>На незнаёмага, а той</p>
<p>Глядзіць на іх з прыветнай мінай,</p>
<p>3 усмешкай ціхай, з цеплынёй,</p>
<p>А потым кажа: — Вось праява!</p>
<p>Сказаць вам, здзіўлен трохі я:</p>
<p>За хатку-матку рад, ей-права —</p>
<p>Яна ж такі, сказаць, мая.</p>
<p>I ўсё адразу ясна стала:</p>
<p>70   Ды гэта ж ён, Сымон рыбак,</p>
<p>Не валацуга, не жабрак,</p>
<p>Якіх бадзяецца нямала.</p>
<p> </p>
<p> </p>
<h4><a id="chapter108"></a>7</h4>
<p> </p>
<p>I рухам ветлай гаспадыні</p>
<p>Марына з лавы пыл змяла —</p>
<p>Няхай жа госць іх адпачыне,</p>
<p>Як гаспадар каля стала.</p>
<p>А гаспадар і госць пачэсны,</p>
<p>Як цецярук, глядзіць на печ.</p>
<p>— Эх, маці-печ! ты — рай нябесны</p>
<p>80	I найпатрэбнейшая рэч, —</p>
<p>Гаворыць ён, — хіба залезці</p>
<p>3 дазволу вашага туды,</p>
<p>Як у даўнейшыя гады,</p>
<p>Ды распытацца там пра весці?</p>
<p> </p>
<p> </p>
<h4><a id="chapter109"></a>8</h4>
<p> </p>
<p>Залез на печ і распрануўся,</p>
<p>3 ацёкшых ног зняў хадакі. —</p>
<p>Нарэшце рай мне адамкнуўся.</p>
<p>Прызнацца вам, празяб-такі...</p>
<p>А вы не бойцеся, мілягі:</p>
<p>90	На печ залез я не на век</p>
<p>I не зраблю вам ліха, плягі,</p>
<p>Бо не такі я чалавек.</p>
<p>— Ды што вы, дзядзька, калі ласка.</p>
<p>Не мы, не вы гаспадары!</p>
<p>А падлічыць іх, будзе тры,</p>
<p>І хата ваша гэта — казка.</p>
<p> </p>
<p> </p>
<h4><a id="chapter110"></a>9</h4>
<p> </p>
<p>І расказалі казку тую</p>
<p>І крыўды вылажылі ўсе.</p>
<p>А хто паможа, паратуе?</p>
<p>100	Хто ім збавенне прынясе?</p>
<p>Дзе ж справядлівасць? Дзе ж управа?</p>
<p>Дзе тая праўда? дзе закон?</p>
<p>Пануе панская халява,</p>
<p>А ты ідзі ў яе палон.</p>
<p>Сымон прысеў, паставіў пяты,</p>
<p>Каб іх сагрэць, на чарано,</p>
<p>А там у нізкае акно</p>
<p>Зіма ўглядаецца зацята.</p>
<p> </p>
<p> </p>
<h4><a id="chapter111"></a>10</h4>
<p> </p>
<p>Сядзіць рыбак і ловіць словы</p>
<p>110	Аб панскай жорсткасці тупой,</p>
<p>Свой шлях прыгадвае суровы,</p>
<p>Што лёг у марнасці пустой.</p>
<p>Сядзіць, покусвае бародку,</p>
<p>Такую ж чэзлую, як хмыз.</p>
<p>Вось і гадай аб заработку —</p>
<p>Усё забраў пан і не лыс.</p>
<p>Сядзеў, маўчаў, спусціўшы вочы,</p>
<p>І раптам смех яго затрос,</p>
<p>Аж захадзіў кірпаты нос;</p>
<p>120	Сядзіць на печы і рагоча.</p>
<p> </p>
<p> </p>
<h4><a id="chapter112"></a>11</h4>
<p> </p>
<p>Марыне нават страшна стала.</p>
<p>Яна ступіла крок назад.</p>
<p>Бліжэй к Данілу, прашаптала:</p>
<p>“Ці ён часамі не вар’ят?”</p>
<p>I тут, як бы ў адказ Марыне,</p>
<p>Рыбак суняў пусты свой смех.</p>
<p>— Вам дзіўна, можа, гаспадыня?</p>
<p>Ды пасмяяцца хіба ж грэх? —</p>
<p>Азваўся ён: — вось прыгадаю,</p>
<p>130	Якраз дарэчы, старыну.</p>
<p>Я казку ведаю адну,</p>
<p>Што мела месца ў нашым краю.</p>
<p> </p>
<p> </p>
<h4><a id="chapter113"></a>12</h4>
<p> </p>
<p>Жыў колісь пан, даўно, вядома,</p>
<p>I быў аконам у яго.</p>
<p>Заклікаў пан раз аканома.</p>
<p>Прыйшоў. Пытаецца, — чаго?</p>
<p>А пан і кажа: «Грошы трэба.</p>
<p>Вазьмі па злоты два з душы,</p>
<p>Ніякім спосабам не грэбай,</p>
<p>140	А мне даходы прыпішы».</p>
<p>Пайшоў аконам і вярнуўся.</p>
<p>— Ну, што? — пытае яго пан.</p>
<p>— А так, папоўніў панскі збан,</p>
<p>Але народ крахтаў і гнуўся.</p>
<p> </p>
<p> </p>
<h4><a id="chapter114"></a>13</h4>
<p> </p>
<p>— А, то нічога, — пан гаворыць: —</p>
<p>Яшчэ па злоты тры вазьмі. —</p>
<p>Нясе аконам людзям гора,</p>
<p>Ідзе валтузіцца з людзьмі.</p>
<p>Было ўсяго ў тым інтарэсе,</p>
<p>150	I просьбы з грозьбамі былі.</p>
<p>Шумеў народ, як бура ў лесе,</p>
<p>Ды грошы пану аддалі.</p>
<p>— Ну, што? — спытаў пан аканома.</p>
<p>— Ой, пане! лаецца народ,</p>
<p>Крычыць услых: — пан — абармот,</p>
<p>Няхай яго забіла б громам!</p>
<p> </p>
<p> </p>
<h4><a id="chapter115"></a>14</h4>
<p> </p>
<p>Смяецца пан. — Мой дабрадзею,</p>
<p>Не дарма ж прыказка ў іх ёсць:</p>
<p>«Кляні ты пана, пан таўсцее</p>
<p>160	I абрастае яго косць».</p>
<p>Ідзі ж ізноў да іх, каханы,</p>
<p>Накінь яшчэ ім злоты пяць.</p>
<p>Няхай каптан заложаць драны,</p>
<p>А грошы мусяць яны даць.</p>
<p>— Што ж, воля панская, паночку,</p>
<p>Пайду, калі такі загад!</p>
<p>Праз нейкі час ідзе назад,</p>
<p>Прыйшоў і топчацца ў куточку.</p>
<p> </p>
<p> </p>
<h4><a id="chapter116"></a>15</h4>
<p> </p>
<p>— Ну, з чым вярнуўся? — пан пытае,</p>
<p>170	I чуе ён такі адказ:</p>
<p>— Ні з чым, паночку. Рэч такая:</p>
<p>Смяюцца людзі ў гэты раз.</p>
<p>I раптам пан змяніўся ў твару,</p>
<p>А на вачох адбіўся страх.</p>
<p>Ён памаўчаў хвілінак пару</p>
<p>I кажа: «Кепска! Справа — швах!»</p>
<p>Стагналі людзі, то — нічога,</p>
<p>Клялі — і гэта не бяда,</p>
<p>Калі ж смяецца грамада,</p>
<p>180	То смех такі гаворыць многа.</p>
<p> </p>
<p> </p>
<h4><a id="chapter117"></a>16</h4>
<p> </p>
<p>Дык вось і я, людцы мае вы,</p>
<p>Смяюся я, ды каб жа смех</p>
<p>Звінеў панам магільным спевам</p>
<p>I гнаў іх прэч з-пад цёплых стрэх.</p>
<p>Рыбак замоўк. Дастаў табакі,</p>
<p>Са смакам нюхнуў разы два</p>
<p>І кажа: «Плюньце, небаракі!</p>
<p>А гэта ліха — трын-трава!</p>
<p>Жывымі ў землю не палезем,</p>
<p>I засмучацца няма чым,</p>
<p>Разгоніць вецер горкі дым,</p>
<p>Дыхнем і мы паветрам свежым».</p>
<p> </p>
<p> </p>
<h4><a id="chapter118"></a>17</h4>
<p> </p>
<p>Тут узяла Марына слова:</p>
<p>— Пакуль яно там будзе што,</p>
<p>Ды дзе падзецца ў час зімовы?</p>
<p>Хто ў хату пусціць нас? Ніхто.</p>
<p>Калі б адзін, а нас жа трое,</p>
<p>Ды пара курак, ды свінчо.</p>
<p>Ідзі хоць вешайся на хвоі</p>
<p>200	Ці вешай торбу на плячо.</p>
<p>— Ну, кінь ты, жонка, плявузготы.</p>
<p>Няхай лепш вешаецца пан,</p>
<p>I не такі акрутны стан,</p>
<p>Каб так баяцца жываглота.</p>
<p> </p>
<p> </p>
<h4><a id="chapter119"></a>18</h4>
<p> </p>
<p>Ты не пужайся, а мы з хаты</p>
<p>I не кранемся да вясны,</p>
<p>Хоць ён там здохне, чорт лазаты,</p>
<p>I захлынуцца ўсе паны.</p>
<p>— Вось гэта голас, пане браце. —</p>
<p>210	Азваўся з печы зноў Сымон:</p>
<p>— Ды ў пана совесці ўсё ж хваціць</p>
<p>І ўзімку выгнаць з хаты вон.</p>
<p>Яго і права тут і сіла,</p>
<p>Не так, як там унь, за мяжой,—</p>
<p>На ўсход кіўнуў ён галавой: —</p>
<p>Капут там пану і магіла.</p>
<p> </p>
<p> </p>
<h4><a id="chapter120"></a>19</h4>
<p> </p>
<p>Не пан, а наш брат і рабочы</p>
<p>Жыццё там ладзяць, даюць тон.</p>
<p>Ім едкі дым не лезе ў вочы,</p>
<p>220	Ім там прастор, ім там разгон.</p>
<p>У свет адкрыты ўсе дарогі,</p>
<p>Пасады ўсе даступны ім,</p>
<p>Ідзі, рабі да поўнай змогі</p>
<p>I скарб увесь лічы сваім.</p>
<p>Няма там стараст, ваяводы,</p>
<p>А паліцэйскага дзярма</p>
<p>Там і ў паміне больш няма,</p>
<p>Ксяндзы з папамі выйшлі з моды...</p>
<p> </p>
<p> </p>
<h4><a id="chapter121"></a>20</h4>
<p> </p>
<p>Ці ж то ўсё праўда? Што за словы!</p>
<p>230	Прыціхлі ўсе і сам-насам</p>
<p>Снуюць у думках лад той новы,</p>
<p>Такі парадак, як і там.</p>
<p>Адзін Валерык пад дзяружкай</p>
<p>Парушыў ціш і гэты рай.</p>
<p>Цяпер яго ты і не гушкай,</p>
<p>Бяры на рукі, есці дай.</p>
<p>Рыбак таксама хоча есці.</p>
<p>— Эх,— цмокнуў ён: — малы, малы!</p>
<p>Ты не гадаеш пра сталы,</p>
<p>240	А хто цябе, Сымон, папесціць?</p>
<p> </p>
<p> </p>
<h4><a id="chapter122"></a>21</h4>
<p> </p>
<p>Маладажоны зразумелі</p>
<p>Сымонаў тонкі ход-намёк,</p>
<p>I сам ён рад, што ў гэтым дзеле</p>
<p>Зрабіў такі майстэрскі крок;</p>
<p>Сказаць жа проста: «я галодны»</p>
<p>Ці «замарыць бы чарвяка» —</p>
<p>Сымон лічыў за ход нягодны,</p>
<p>I ён не ў модзе ў рыбака.</p>
<p>Марынка сына пакарміла.</p>
<p>250	Кладзе ў калыску яго зноў,</p>
<p>Ідзе да печы, да гаршкоў,</p>
<p>Ды стол настольнікам накрыла.</p>
<p> </p>
<p> </p>
<h4><a id="chapter123"></a>22</h4>
<p> </p>
<p>Сымон жа з печы, як з трыбуны,</p>
<p>Гатоў гукнуць «Няхай жыве!»</p>
<p>А ў жываце іграюць струны,</p>
<p>I ходзяць думкі ў галаве:</p>
<p>О сэрца добрае галечы!</p>
<p>К дабру так чуткі бедакі!</p>
<p>Кажух накінуўшы на плечы,</p>
<p>260	Ён абувае хадакі,</p>
<p>Нібыта ладзіцца ў дарогу</p>
<p>3 свае халупкі і сяла,</p>
<p>І чуе: — Просім да стала,</p>
<p>Хоць на стале у нас убога.</p>
<p> </p>
<p> </p>
<h4><a id="chapter124"></a>23</h4>
<p> </p>
<p>— Ох, дзякуй вам, людцы мае вы,</p>
<p>Няхай дае вам Бог дабра.</p>
<p>Такія мне тут неспадзевы —</p>
<p>Няма мяне, гаспадара.</p>
<p>I вы ліпіце тут да часу</p>
<p>270	Пад страхам заўтрашняга дня.</p>
<p>Даў Бог, казаў той, хлеў Уласу,</p>
<p>Але не даў яму каня...</p>
<p>Эх, квас які ж у вас прыўдалы! —</p>
<p>Гаворыць ён і хваліць квас,</p>
<p>Ды есць без розных выкрутас,</p>
<p>Ды гаспадыні сыпле хвалы.</p>
<p> </p>
<p> </p>
<h4><a id="chapter125"></a>24</h4>
<p> </p>
<p>— То ешце ж, ешце на здароўе.</p>
<p>Жывём сяк-так, і можна б жыць,</p>
<p>Калі б не тое безгалоўе,</p>
<p>280	Што над табой, як ноч, вісіць.</p>
<p>I за сталом пайшла гаворка.</p>
<p>Даніла вылажыў свой план —</p>
<p>Паставіць хатку там, за горкай,</p>
<p>Дзе лесу цягнецца паркан.</p>
<p>І пляц ужо сабе наглядзеў,</p>
<p>І сходна можна яго ўзяць —</p>
<p>Яго уступіць Гэльчын зяць,</p>
<p>І людзі — добрыя суседзі.</p>
<p> </p>
<p> </p>
<h4><a id="chapter126"></a>25</h4>
<p> </p>
<p>— Дык што ж! Няхай Бог памагае</p>
<p>290	Прыдбаць шчасліва свой куток.</p>
<p>Міне вясенька і другая,</p>
<p>І падгадуецца сынок.</p>
<p>А там Бог дасць якую змену,</p>
<p>І прыйдзе пошасць на паноў,</p>
<p>І я вясёлых вас сустрэну</p>
<p>І абніму печ сваю зноў.</p>
<p>І іхні госць ідзе ў паходы,</p>
<p>Куды — і сам не знае ён.</p>
<p>— Дык вось які рыбак Сымон,</p>
<p>300	А ўспомніш — стане яго шкода.</p>
<p> </p>
<p>Май-верасень 1940 г.</p>
<p> </p>
<p> </p>
<h3><a id="chapter127"></a>Раздзел   VI</h3>
<p> </p>
<h4><a id="chapter128"></a>1</h4>
<p> </p>
<p>Праходзіць час абыкла, ціха,</p>
<p>Ні змен трывожных, ні навін,</p>
<p>А дзесь снуецца ўпотай ліха</p>
<p>I сочыць ход сваіх хвілін.</p>
<p>Маўчыць пан Богут, ані слова,</p>
<p>Як бы яго тут і няма,</p>
<p>Ды помні, скрытна ходзіць змова,</p>
<p>Не заспакойвайся дарма.</p>
<p>Даніла гэта добра знае,</p>
<p>10	I з ім Марынка начаку —</p>
<p>Пакажа пан сваю руку,</p>
<p>Не абміне часіна тая.</p>
<p> </p>
<p> </p>
<h4><a id="chapter129"></a>2</h4>
<p> </p>
<p>I томіць гэта несвядомасць</p>
<p>I гэты цёмны непакой —</p>
<p>3 чым завітае пан ягомасць?</p>
<p>3 якою прыйдзе ліхатой?</p>
<p>Прыедуць пэўна з пастарунку,</p>
<p>Заручка ў Богута там ёсць,</p>
<p>I скажуць — звязвай транты, клункі!</p>
<p>20	Не гонім — проша вон, псякосць!</p>
<p>I так і сяк яны мяркуюць,</p>
<p>Каб адгадаць падзеі ход.</p>
<p>Ды што карысці з іх згрызот?</p>
<p>Не век жа тут яны вякуюць.</p>
<p> </p>
<p> </p>
<h4><a id="chapter130"></a>3</h4>
<p> </p>
<p>Ў руках шпарчэй сякера ходзіць —</p>
<p>Вазок ён ладзіць ого-го!</p>
<p>А лішні злоты не зашкодзіць,</p>
<p>Сякерай вычаша яго.</p>
<p>Кіпіць работа і ў Марынкі,</p>
<p>30	У хаце высіцца станок.</p>
<p>Навіты ніткі-павуцінкі,</p>
<p>Хоць і чужы прадзе лянок.</p>
<p>За пражу плацяць чым папала:</p>
<p>Хто воўны дасць, а хто лянку,—</p>
<p>Яна ў кудзелі, бы ў вянку.</p>
<p>I будзеш мець, калі жыць дбала.</p>
<p> </p>
<p> </p>
<h4><a id="chapter131"></a>4</h4>
<p> </p>
<p>Марына — прыклад гаспадыні,</p>
<p>Жычлівы друг гаспадара;</p>
<p>Вось вы зірніце ў яе скрыню –</p>
<p>40	Там ёсць-такі крыху дабра.</p>
<p>А гэта скрыня — дар ад мужа,</p>
<p>Як быў яшчэ ён жаніхом.</p>
<p>Адчыніш вечка — на ім ружа</p>
<p>I домік з яркім цветнічком.</p>
<p>Малюнак зроблен адмыслова,</p>
<p>I шмат у ім цяпла і фарб.</p>
<p>У скрыні лепшы хатні скарб,</p>
<p>Адзежы, хустак яе схова.</p>
<p> </p>
<p> </p>
<h4><a id="chapter132"></a>5</h4>
<p> </p>
<p>І часта ў зручную хвіліну</p>
<p>50	Яна, астаўшыся адна,</p>
<p>Сабе на ўцеху, на здзіў сыну</p>
<p>Агледзіць скрыню ўсю да дна.</p>
<p>Тут ёсць абрус яе работы</p>
<p>З брыжамі белымі, як снег.</p>
<p>На ім узоры, пераплёты —</p>
<p>Мастацкай выдумкі разбег.</p>
<p>А пад абрусам патаемна</p>
<p>Яна хавае ручнікі,</p>
<p>І від іх вышыўкі такі,</p>
<p>60	Што і самой зірнуць прыемна.</p>
<p> </p>
<p> </p>
<h4><a id="chapter133"></a>6</h4>
<p> </p>
<p>— Ты глянь, Валерык: бачыш — цаца!</p>
<p>А вось сувойчык палатна.</p>
<p>То ўсё твае матулі праца...</p>
<p>А вось і пояс для блазна.</p>
<p>Кашульку сыну я змайструю</p>
<p>I так аздоблю каўнярок,</p>
<p>Што мой Валерык закрасуе,</p>
<p>Бы той у жыце васілёк.</p>
<p>I так па некалькі хвілінак</p>
<p>70	Над кожнай рэччу пастаіць,</p>
<p>Бы сон прыгожы яна сніць.</p>
<p>Нарэшце гляне і ў прыскрынак.</p>
<p> </p>
<p> </p>
<h4><a id="chapter134"></a>7</h4>
<p> </p>
<p>Ды хіба ж можна прайсці міма,</p>
<p>Каб у прыскрынак не зірнуць,</p>
<p>Не кінуць злёгку хоць вачыма,</p>
<p>Не затрымаўшыся хоць чуць?</p>
<p>Там кадубок работы тонкай,</p>
<p>Ён зроблен з густам мастака.</p>
<p>Тут пастаралася для жонкі</p>
<p>80	Яго ж, Данілава, рука.</p>
<p>Ну што, здаецца, кусок дрэва,</p>
<p>Той чорны дуб, што ў рэчцы мок,</p>
<p>А вось жа выйшаў кадубок,</p>
<p>Майстэрства дзіва, неспадзева.</p>
<p> </p>
<p> </p>
<h4><a id="chapter135"></a>8</h4>
<p> </p>
<p>Ён чорны ўвесь, як жук той шустры,</p>
<p>У рукі возьмеш, ну — плыве,</p>
<p>Глядзецца можна ў ім, бы ў люстры,</p>
<p>Дзе дробязь кожная жыве.</p>
<p>I так ён зроблен самавіта,</p>
<p>90	Што вечка згледзець трудна ў ім,</p>
<p>Само ж нутро яго набіта</p>
<p>Дабром, ды самым дарагім.</p>
<p>Там два пярсцёнкі, крыжык медны,</p>
<p>Здабыты сыну ў час хрысцін,</p>
<p>I ёсць там злот і не адзін</p>
<p>I ёсць сакрамант запаведны.</p>
<p> </p>
<p> </p>
<h4><a id="chapter136"></a>9</h4>
<p> </p>
<p>Сам па сабе ён — глупства можа:</p>
<p>Шкляны чырвоны чарапок,</p>
<p>А для Марыны ён дарожай,</p>
<p>100	Чым злот і сам той кадубок.</p>
<p>Яна хавае яго свята.</p>
<p>У рукі возьме і ўздыхне,</p>
<p>Бо ён гаворыць ёй пра брата,</p>
<p>Што згінуў дзесь на старане.</p>
<p>Ігнатка з ім гуляў калісьці</p>
<p>I праз яго халодны жар</p>
<p>Глядзеў на луг, на грывы хмар,</p>
<p>На лес у дзіўным жоўталісці.</p>
<p> </p>
<p> </p>
<h4><a id="chapter137"></a>10</h4>
<p> </p>
<p>Ёй горка стане і журботна,</p>
<p>110	I з новай сілай паўстае</p>
<p>Пытанне: дзе ж ён, брат гаротны?</p>
<p>Няўжо ён страчан для яе?</p>
<p>Вось так у коле думак розных,</p>
<p>Трывог, і страхаў, і надзей</p>
<p>Жыве, працуе — рана, позна</p>
<p>I для сябе і для людзей.</p>
<p>Эх, беднасць, беднасць — круг замкнёны</p>
<p>I вузкі-вузенькі разгон!</p>
<p>Успомніцца рыбак Сымон,</p>
<p>120   I гляне час той неўнікнёны.</p>
<p> </p>
<p> </p>
<h4><a id="chapter138"></a>11</h4>
<p> </p>
<p>Ужо мінулі і Грамніцы,</p>
<p>Аселі пругкія снягі,</p>
<p>I дзень на новыя граніцы</p>
<p>Свае заносіць берагі.</p>
<p>Але яшчэ пытае люты,</p>
<p>Зіму прывёўшы на прычал,</p>
<p>Ці добра, людзі, вы абуты?</p>
<p>Як вы багаты на апал?</p>
<p>А людзі рады: дзень святлее</p>
<p>130	I з імі бавіць час даўжэй,</p>
<p>I далі зораць весялей —</p>
<p>Зіма патрошку сходзіць, тлее.</p>
<p> </p>
<p> </p>
<h4><a id="chapter139"></a>12</h4>
<p> </p>
<p>Часцей у вокны свеціць сонца,</p>
<p>А ўдзень і капне з капяжа;</p>
<p>Свідруе лёд вада ў палонцы —</p>
<p>Зімы канчаецца мяжа.</p>
<p>Святлей і ў хаце рыбаковай.</p>
<p>Падрос Валерык за зіму:</p>
<p>Сынку тры месяцы з паловай,</p>
<p>140	Садзіцца хочацца яму.</p>
<p>Расце, гадуецца хлапчынка,</p>
<p>Ён таткў, мамку пазнае.</p>
<p>Ці ж го не ўцеха для яе?</p>
<p>Ці ж то не радасць, не навінка?</p>
<p> </p>
<p> </p>
<h4><a id="chapter140"></a>13</h4>
<p> </p>
<p>I ўсё, здаецца, было б добра</p>
<p>I падымала б іх настрой,</p>
<p>Калі б не Богут, гэта кобра,</p>
<p>Што ў хатцы тоіцца старой.</p>
<p>I нечакана шлюць ім з гміны</p>
<p>150	Агідны панскі жоўты ліст —</p>
<p>Пра плату піша напаміны</p>
<p>На польскі лад канцылярыст.</p>
<p>Але для пана платы мала:</p>
<p>Яны праз сем ці восем дзён</p>
<p>Павінны з хаты выйсці вон.</p>
<p>Вось ён той час, бяды навала!</p>
<p> </p>
<p> </p>
<h4><a id="chapter141"></a>14</h4>
<p> </p>
<p>Яшчэ праз тыдзень і другая</p>
<p>Прыйшла паперка-напамін.</p>
<p>Ліхі павук — так налягае</p>
<p>160	I колькі сцеле павуцін.</p>
<p>Хадзіў Даніла і прасіўся, —</p>
<p>Пан Богут жорстак, як скурат.</p>
<p>Што ж? быў выпадак — не згадзіўся,</p>
<p>То хто ж, выходзіць, вінават?</p>
<p>А далей ён цярпець не можа,</p>
<p>Халупка ж лічыцца яго.</p>
<p>Яна стаіць не для таго,</p>
<p>Каб там збіраўся зброд варожы.</p>
<p> </p>
<p> </p>
<h4><a id="chapter142"></a>15</h4>
<p> </p>
<p>I ў Петрушах вядома стала,</p>
<p>170	Якое зло замысліў пан,</p>
<p>I гэта панская навала</p>
<p>Узбударажыла сялян.</p>
<p>Ці ж так патрэбна яму хата?</p>
<p>За што плаціць? завошта гнаць?</p>
<p>I як цярпець такога ката?</p>
<p>Ці доўга будзе замінаць?</p>
<p>Даніла — хлопец станавіты,</p>
<p>Марына — болей бы такіх.</p>
<p>Пайшло дабро ручыцца ў іх.</p>
<p>180	Дык вось жа не: ім шлях закрыты.</p>
<p> </p>
<p> </p>
<h4><a id="chapter143"></a>16</h4>
<p> </p>
<p>Кіпела вёска глуха, скрыта,</p>
<p>Стаіўшы злосць сваю ў цішы.</p>
<p>На дом асадніцкі сярдзіта</p>
<p>Глядзелі моўчкі Петрушы.</p>
<p>Уеўся Богут ім у косці,</p>
<p>Агорк, абрыд ім панскі лад.</p>
<p>Не раз няпрошаныя госці</p>
<p>Апошні скарб цягнулі з хат.</p>
<p>Ну, як вада плыве на кола:</p>
<p>190	Падатак, штраф, налогі, суд.</p>
<p>Калі ж канцы ім будуць тут?</p>
<p>Калі іх, гадаў, будзе гола?</p>
<p> </p>
<p> </p>
<h4><a id="chapter144"></a>17</h4>
<p> </p>
<p>Ох, жыць пад панам не салодка,</p>
<p>На ўсё павінен быць дазвол.</p>
<p>Няма дарослым заработкаў,</p>
<p>А дзеці босыя, без школ.</p>
<p>I слова роднае ў загоне,</p>
<p>Няма сваіх газет, кніжок,</p>
<p>Ігрышчы, сходы ў забароне,</p>
<p>200	I кожны нішчыцца гурток.</p>
<p>Лютуюць дзікія расправы,</p>
<p>А чуць дзе што — суды, астрог.</p>
<p>Расце густы чартапалох,</p>
<p>I горкі дым плыве з Варшавы.</p>
<p> </p>
<p> </p>
<h4><a id="chapter145"></a>18</h4>
<p> </p>
<p>Пра Петрушы хоць мімаходам</p>
<p>Сказаць не шкодзіць колькі слоў</p>
<p>I пацікавіцца народам,</p>
<p>Што тут жыве спакон вякоў.</p>
<p>Народу, праўда, не так многа:</p>
<p>210	У Петрушах семнаццаць хат,</p>
<p>А хаты пошыбу старога,</p>
<p>Будынкі ўсе на адзін лад,</p>
<p>Стаяць, уросшы ў дол пясчаны.</p>
<p>На заскарузлых стрэхах мох</p>
<p>Куп'ём зялёным шчыльна лёг,</p>
<p>Пабіўшы іх на струпы-раны.</p>
<p> </p>
<p> </p>
<h4><a id="chapter146"></a>19</h4>
<p> </p>
<p>Ды каб надаць красы хібаркам</p>
<p>I разам польскасці заліць,</p>
<p>Загад паноў вісеў над каркам,</p>
<p>220	I хаты мусілі бяліць.</p>
<p>Не надта гожа выглядалі</p>
<p>Крывыя сцены пад пабел,</p>
<p>I петрушоўцы жартавалі,</p>
<p>На вапну гледзячы, на мел.</p>
<p>I тут жа сказ адкроіў мудры</p>
<p>На гэты конт Лямех Аўген:</p>
<p>«Прыстаў пабел да гнілых сцен,</p>
<p>Як да старой бабулі пудра».</p>
<p> </p>
<p> </p>
<h4><a id="chapter147"></a>20</h4>
<p> </p>
<p>Глядзелі скрыва петрушоўцы</p>
<p>230	На панскі рэй, на іх загад,</p>
<p>I не было таго прамоўцы,</p>
<p>Каб пахваліў ён панскі лад.</p>
<p>I як хваліць, калі ты звязан,</p>
<p>Калі табе разгон закрыт?</p>
<p>Вось дзед Куцейка. Ён не блазан,</p>
<p>Яго тутун быў знамяніт,</p>
<p>А вось жа стогне, небарака:</p>
<p>Не смей свайго мець тутуну,</p>
<p>А дбай на панскую машну.</p>
<p>240	Якая ж панская табака!</p>
<p> </p>
<p> </p>
<h4><a id="chapter148"></a>21</h4>
<p> </p>
<p>Ды не адзін ён, дзед Куцейка,</p>
<p>Панамі выбіты з сядла:</p>
<p>Іх не маленькая сямейка</p>
<p>Збярэцца з кожнага сяла.</p>
<p>Няма прадыху ім і ходу</p>
<p>Сваім адумам павярнуць,</p>
<p>I як ні ступіш, — зробіш шкоду,</p>
<p>То тым, то гэтым душаць, гнуць.</p>
<p>А зловяць часам, не дай Божа,</p>
<p>250	Калі ты слых схіліў на ўсход —</p>
<p>Тут не адзін заплача злот,</p>
<p>Дык будзь заўсёды настарожы.</p>
<p> </p>
<p> </p>
<h4><a id="chapter149"></a>22</h4>
<p> </p>
<p>Была ж спакуса не малая</p>
<p>Пачуць, даведацца навін</p>
<p>3 тых гарадоў і з таго краю,</p>
<p>Дзе вольна дыша селянін.</p>
<p>А на двары таго ж Аўгена,</p>
<p>Як вартавы сялянскіх хат,</p>
<p>Угору ўзносіцца антэна</p>
<p>I вабіць хлопцаў і дзяўчат.</p>
<p>Сюды прыходзяць і старыя,</p>
<p>Украдкам, праўда, і тайком,</p>
<p>Паслухаць весці вечарком,</p>
<p>Што шле Масква ў часіны тыя.</p>
<p> </p>
<p> </p>
<h4><a id="chapter150"></a>23</h4>
<p> </p>
<p>Збяруцца, сядуць у парадку,</p>
<p>Нахіляць чынна галаву.</p>
<p>— Давай Варшаву для пачатку,</p>
<p>А потым цэлься на Маскву.</p>
<p>Варшава болей для адводу</p>
<p>270	I асабліва на той час,</p>
<p>Калі выпоўзвае ў абходы,</p>
<p>Як злодзей, панскі лабатрас.</p>
<p>Не лыкам шыты петрушоўцы</p>
<p>I бачаць панскіх слуг наскрозь,</p>
<p>А пападзецца такі лось,</p>
<p>Дык не пагладзяць па галоўцы.</p>
<p> </p>
<p> </p>
<h4><a id="chapter151"></a>24</h4>
<p> </p>
<p>Даўно вядзецца, хоць і глуха,</p>
<p>Вайна з пальшчызнаю ў сялян.</p>
<p>Дзяржаць тут трэба чуйна вуха,</p>
<p>280   Каб не паддацца на падман.</p>
<p>Вось і цяпер. Хто дасць ім веры,</p>
<p>Што дзесь не ходзіць той шпіён?</p>
<p>Не, дудкі, брат: прыняты меры —</p>
<p>Свае стаяць каля акон.</p>
<p>Чуць небяспека, — скажуць слова,</p>
<p>Тады Аўген за ручку — круць.</p>
<p>I вось ксяндзы табе гудуць,</p>
<p>I чуеш модлы з Чэнстахова.</p>
<p> </p>
<p> </p>
<h4><a id="chapter152"></a>25</h4>
<p> </p>
<p>Не трацяць веры петрушоўцы</p>
<p>290	I ў серцы песцяць свае сны.</p>
<p>Няхай сабе красуюць змоўцы —</p>
<p>Ім не прыждаць свае вясны.</p>
<p>А дзед Куцейка ўсім гаворыць:</p>
<p>«Мужык як жыў, дык будзе жыць,</p>
<p>Бо ён прайшоў агні і моры,</p>
<p>А панскі лёс плыве ў імжы.</p>
<p>Ён пан сягоння, дабрадзею,</p>
<p>А заўтра прах з яго і дым,</p>
<p>Палын не вырасце над ім.</p>
<p>300	Я ж тутуну яшчэ пасею».</p>
<p> </p>
<p>3/ХІ 1940 г.</p>
<p> </p>
<p> </p>
<h3><a id="chapter153"></a>Раздзел   VІІ</h3>
<p> </p>
<p> </p>
<h4><a id="chapter154"></a>1</h4>
<p> </p>
<p>Ужо на сонечных угрэвах</p>
<p>Патрошку споўзваюць снягі,</p>
<p>I смех румяніцца на дрэвах,</p>
<p>Як нейкі веснік дарагі.</p>
<p>Глыбіні поўдня поўны ласкі,</p>
<p>Увысь усходзяць іх шатры</p>
<p>I апускаюць, нібы паскі,</p>
<p>На землю промені згары.</p>
<p>Чутно вясны дыханне ўсюды:</p>
<p>10	На сініх далях, на лясах,</p>
<p>На дрэвах, што вартуюць шлях,</p>
<p>Дзе струны-дроты правяць гуды.</p>
<p> </p>
<p> </p>
<h4><a id="chapter155"></a>2</h4>
<p> </p>
<p>I ўсё, куды ні кінеш вокам —</p>
<p>I шыр зямлі і глыб нябёс</p>
<p>У хвалях вечнага патока</p>
<p>Вязе прызначаны ім воз,</p>
<p>У рух прыходзіць з анямення,</p>
<p>Свой круг рассоўвае шырэй,</p>
<p>I тчэ дню новаму адзенне</p>
<p>20	З нявідных нітак сонцавей.</p>
<p>I плынь снуецца маладая,</p>
<p>Прыводзіць юную вясну,</p>
<p>Жыццё абуджвае ад сну</p>
<p>I ў сэрца з ласкай заглядае.</p>
<p> </p>
<p> </p>
<h4><a id="chapter156"></a>3</h4>
<p> </p>
<p>Сядзіць на сонцы каля хаты</p>
<p>Марына з сынам на руках.</p>
<p>Сынок, раскрыўшы вачаняты,</p>
<p>Глядзіць і жмурыцца. У вачах</p>
<p>Відаць здзіўленне, недаўменне:</p>
<p>30	Ён першы раз тут у жыцці</p>
<p>I бачыць першы дзень вясенні,</p>
<p>Ды ў мысль яго як шлях знайсці?</p>
<p>Але матуля пільна сочыць</p>
<p>I ловіць кожны яго рух.</p>
<p>— Што, мой сыночак, што, мой зух?</p>
<p>Зірнуць на хлопца сонца хоча?</p>
<p> </p>
<p> </p>
<h4><a id="chapter157"></a>4</h4>
<p> </p>
<p>Ой, сонца, сонейка! У вочкі</p>
<p>Майму сынку не заглядай,</p>
<p>А грэй у ножкі, снег упрочкі</p>
<p>40     Гані з зямлі ў далёкі край.</p>
<p>Сагрэй яе, укрый травіцай,</p>
<p>У кветкі, зелень убяры,</p>
<p>Мы ж з сынам пойдзем у суніцы,</p>
<p>I гай агледзім, і бары.</p>
<p>I стане мой сынок на ножкі</p>
<p>Ды пойдзе сам хадзіць-гуляць,</p>
<p>Дарожкі-сцежачкі таптаць.</p>
<p>Дыхні ж паветрам свежым трошкі.</p>
<p> </p>
<p> </p>
<h4><a id="chapter158"></a>5</h4>
<p> </p>
<p>Глядзі, як тут прасторна, ясна.</p>
<p>50	Унь дзёдзі ходзяць каля хат,</p>
<p>А там, бач, пеўнік сеў на прасла,</p>
<p>I ён вясне і сонцу рад.</p>
<p>Ох, зімка, зімка, час твой сходзіць,</p>
<p>Даволі ў хаце нас трымаць:</p>
<p>Бяды набраліся і годзе —</p>
<p>Не будзем больш тут зімаваць.</p>
<p>Да дзедкі пойдзем да Куцейкі,</p>
<p>Ён нам камору адвядзе,</p>
<p>А пан няхай тут прападзе</p>
<p>60	Перш чым засвішчуць салавейкі.</p>
<p> </p>
<p> </p>
<h4><a id="chapter159"></a>6</h4>
<p> </p>
<p>Яна і сонца хлопца песцяць</p>
<p>Ды клічуць рушыцца далей:</p>
<p>Быць можа там, на новым месцы,</p>
<p>Ім павядзецца шчаслівей.</p>
<p>Не варт чакаць пакорна ліха,</p>
<p>Пакуль не прыйдзе гнаць іх прэч,</p>
<p>Дык лепш самім патрошку, сціха</p>
<p>Яму дарогу перасеч.</p>
<p>А дзед Куцейка даў ім згоду</p>
<p>70	Для іх адвесці ў доме кут,</p>
<p>Каб скінуць Богутаў хамут</p>
<p>I век не ведаць яго роду.</p>
<p> </p>
<p> </p>
<h4><a id="chapter160"></a>7</h4>
<p> </p>
<p>Цішком Даніла ходзіць к дзеду</p>
<p>Сабе пад хату ладзіць клець:</p>
<p>Сухоты будуць людаеду,</p>
<p>Калі прарвецца яго сець.</p>
<p>I петрушоўцы ўціхамоўку</p>
<p>Данілу помач падаюць —</p>
<p>Ну хоць бы чым нашкодзіць воўку</p>
<p>80	I адплаціць хоць чым-нібудзь.</p>
<p>I клець прыведзена ў парадак.</p>
<p>Як пані, печ стаіць у ёй</p>
<p>З пячуркай, з комінкам, з плітой</p>
<p>На ўсякі экстраны выпадак.</p>
<p> </p>
<p> </p>
<h4><a id="chapter161"></a>8</h4>
<p> </p>
<p>Тым часам хата рыбакова</p>
<p>Не ў знак пусцее з кожным днём.</p>
<p>Увесь набытак і ўся схова</p>
<p>У клець заносіцца тайком.</p>
<p>Ідзе упрочкі ўсё з халупы:</p>
<p>90	Данілаў струмант і варштат,</p>
<p>Гаршкі і міскі, збан і ступа</p>
<p>I чыгунок для парасят.</p>
<p>Ну, словам, тое, што набыта</p>
<p>I што прынесена з сабой.</p>
<p>Зноў стала хатка сіратой</p>
<p>3 гнілым Сымонавым карытам.</p>
<p> </p>
<h4><a id="chapter162"></a>9</h4>
<p> </p>
<p>I мне так хочацца яшчэ раз</p>
<p>Зайсці ў яе на нейкі час.</p>
<p>100	Адзін тут мох расце, як верас,</p>
<p>Адзін астаўся ў ёй абраз.</p>
<p>Замёр лучнік стары ў здзіўленні,</p>
<p>У дол спусціўшы жарало,</p>
<p>Такое страшнае ў зняменні,</p>
<p>I печ растраціла цяпло,</p>
<p>Стаіць адна між сцен куравых,</p>
<p>А са сцяны глядзіць Хрыстос,</p>
<p>Што паству ўсю сваю растрос</p>
<p>Сярод бяздушных і няправых.</p>
<p> </p>
<p> </p>
<h4><a id="chapter163"></a>10</h4>
<p> </p>
<p>I хата сумна апусцела.</p>
<p>110	Вісіць ізноў на ёй замок.</p>
<p>Сляпыя вокны анямела</p>
<p>Глядзяць на двор, на курганок,</p>
<p>Ужо другі дзень вечарамі</p>
<p>У іх не свеціцца лучнік,</p>
<p>I толькі ў мутным шкле часамі</p>
<p>Адб'ецца месяц-чараўнік.</p>
<p>Глядзіць пан Богут і гадае,</p>
<p>Чаму ў акне святла няма.</p>
<p>I трэці вечар, а там цьма,</p>
<p>120	Ідзе, халупку аглядае.</p>
<p> </p>
<p> </p>
<h4><a id="chapter164"></a>11</h4>
<p> </p>
<p>Эге, васпане, да тут змова!</p>
<p>О, хаме, хамская душа!</p>
<p>Сышоў, як злодзей, і ні слова,</p>
<p>Не заплаціўшы ні граша!</p>
<p>I закіпеў ад злосці Богут</p>
<p>I вус узняў, як таракан.</p>
<p>На смех падняў яго, на рогат</p>
<p>I так пакпіў з яго, галган!</p>
<p>Крануў замок — і не замкнёны.</p>
<p>130	Вайшоў, каб хату азірнуць.</p>
<p>Зірнуў — пустэча, гніль і муць.</p>
<p>Адзін лучнік звісае звонам.</p>
<p> </p>
<p> </p>
<h4><a id="chapter165"></a>12</h4>
<p> </p>
<p>На сцены глянуў — курна, чорна,</p>
<p>I раптам згледзеў ён Хрыста:</p>
<p>Вісіць, забыты і пакорны,</p>
<p>Глядзіць на Богута з кута.</p>
<p>I нейкі страх адтуль павеяў,</p>
<p>Але пан Богут не панік:</p>
<p>— Ты — праваслаўны, дабрадзею,</p>
<p>140	А я, васпане, — каталік.</p>
<p>Надзьмуты, злы, расчараваны,</p>
<p>Ідзе пан Богут у свой двор,</p>
<p>I глупы хлоп, а нос уцёр</p>
<p>I разбурыў яго ўсе планы.</p>
<p> </p>
<p> </p>
<h4><a id="chapter166"></a>13</h4>
<p> </p>
<p>I як на грэх, пан саквэстратар</p>
<p>Павінен сёння завітаць</p>
<p>I з ім Пшэбора, памагатар,</p>
<p>3 Данілы плату спаганяць.</p>
<p>Пан Богут ходзіць, збіты з тропу,</p>
<p>150	Ніяк не можа ўзяць канцоў:</p>
<p>Ці то шукаць паганца-хлопа,</p>
<p>Ці да Пшэборы слаць ганцоў?</p>
<p>I што ты скажаш? Вось псяюха:</p>
<p>Пан саквэстратар здаляка</p>
<p>Прыедзе трэсці лайдака,</p>
<p>А тут яго няма і духу.</p>
<p> </p>
<p> </p>
<h4><a id="chapter167"></a>14</h4>
<p> </p>
<p>Шнуруе Богут, хмурыць бровы,</p>
<p>Жуе свой рыжы нізкі вус.</p>
<p>Разблытаць трэба вузел змовы,</p>
<p>160	Каб не было другім спакус,</p>
<p>Бо за адной ўсплыве другая —</p>
<p>Пара пачаць яму вайну.</p>
<p>Аж тут Адась яго ўбягае,</p>
<p>Прыносіць бацьку навіну:</p>
<p>Ён бачыў сам на свае вочы</p>
<p>Данілу ў дзедавым двары.</p>
<p>Ці не прыняў яго стары,</p>
<p>Бо ён штось хітранька рагоча.</p>
<p> </p>
<p> </p>
<h4><a id="chapter168"></a>15</h4>
<p> </p>
<p>— Я так і думаў, — кажа Богут,</p>
<p>170	Каб толькі гонар падтрымаць: —</p>
<p>Не замяце свой троп-дарогу,</p>
<p>Недзе ён дзенецца, пся маць!</p>
<p>Пан Богут зноў набраўся пыху</p>
<p>I натапырыў верхні вус.</p>
<p>Калі ж і быў збянтэжан крыху,</p>
<p>То ён цяпер зноў тузам туз.</p>
<p>Ён важна ходзіць па пакою,</p>
<p>Высока сам сябе нясе —</p>
<p>Прад ім сагнуцца хлопы ўсе,</p>
<p>180	Прыгне іх цвёрдаю рукою.</p>
<p> </p>
<p> </p>
<h4><a id="chapter169"></a>16</h4>
<p> </p>
<p>Але навіну ён праверыў,</p>
<p>Каб больш упэўненасці мець</p>
<p>Наконт Данілавай кватэры</p>
<p>I прад гасцьмі не чырванець.</p>
<p>Ды ўсё ж настрой адно зніжае:</p>
<p>Як гэта даў ён зевака?</p>
<p>Як хітрасць хлопская старая</p>
<p>Перахітрыла паляка?</p>
<p>I як не сцяміў ён адразу?</p>
<p>190	Як не напаў на верны след?</p>
<p>О, дзед Куцейка, гэта — дзед —</p>
<p>Пільнуй яго, пан, як заразу.</p>
<p> </p>
<p> </p>
<h4><a id="chapter170"></a>17</h4>
<p> </p>
<p>Нарэшце ён выходзіць з дому,</p>
<p>Як гаспадар, агледзець двор,</p>
<p>Абход зрабіць, даўно знаёмы,</p>
<p>I мыслям іншым даць прастор.</p>
<p>На стромкім ганку па прывычцы</p>
<p>Спыніўся ён і, як каршун,</p>
<p>Зірнуў на лес, што ў сіняй світцы</p>
<p>200	Замлеў у песні чуткіх струн,</p>
<p>На Петрушы, на плех саломы</p>
<p>Дзіравых стрэх, на курганок,</p>
<p>I чуе — дзесь грыміць званок</p>
<p>У цішы яснай, нерухомай.</p>
<p> </p>
<p> </p>
<h4><a id="chapter171"></a>18</h4>
<p> </p>
<p>Ды ён не чуе і не бачыць —</p>
<p>Што чары дня, што прыгажосць.</p>
<p>«То з гміны едзе не іначай</p>
<p>Мой добры сябар і мой госць»,—</p>
<p>Гадае ён ды сходзіць з ганку,</p>
<p>210	А звон залівісты бліжэй</p>
<p>Разносіць тоны ў ціхім ранку,</p>
<p>Нібы мядзяны салавей.</p>
<p>I вось на горку пара коней</p>
<p>Вазок узвозіць запраўскі.</p>
<p>Чутно — шуршаць пад ім пяскі,</p>
<p>I пад капытам дол гамоніць.</p>
<p> </p>
<p> </p>
<h4><a id="chapter172"></a>19</h4>
<p> </p>
<p>Пан Богут сам бяжыць да брамы:</p>
<p>Вазок з дарогі мкне сюды,</p>
<p>Званок залівісты той самы</p>
<p>220	Звініць на розныя лады.</p>
<p>Пан Богут ветлівым паклонам</p>
<p>Гасцей вітае дарагіх</p>
<p>I раскрывае сваё лона,</p>
<p>Каб прытуліць зараз дваіх.</p>
<p>Тут пан Пшэбора і пан Глынка,</p>
<p>Вядомы гмінны кручкатвор,</p>
<p>I галасы іх будзяць двор,</p>
<p>Плывуць за стайню, за адрынку.</p>
<p> </p>
<p> </p>
<h4><a id="chapter173"></a>20</h4>
<p> </p>
<p>— Ну, як жа ехалі, панове?</p>
<p>230    — Ой, не пытайся, пан, бяда!</p>
<p>Няма дарог. У кожным рове</p>
<p>Зажора, пухлы снег, вада.</p>
<p>I не паедзеш дужа быстра</p>
<p>Ні на калёсах, ні ў санях,</p>
<p>А па пагорках, бы ў міністраў,</p>
<p>Такія лысіны, што страх,—</p>
<p>Пан саквэстратар любіць жарты</p>
<p>I слова трапнае сказаць.</p>
<p>I сам ён тоўсценькі, як кадзь,</p>
<p>240	I нізкі, кругленькі, бы кварта.</p>
<p> </p>
<p> </p>
<h4><a id="chapter174"></a>21</h4>
<p> </p>
<p>Фурман фарсіста ляснуў пугай,</p>
<p>Вязе ў парадны ход паноў</p>
<p>I, нацягнуўшы лейцы туга,</p>
<p>Спыняе пару бегуноў.</p>
<p>Паны з вазка вылазяць лоўка.</p>
<p>Вядзе пан Богут іх у дом,</p>
<p>Таму, другому кіне слоўка</p>
<p>3 прыязным жарцікам, смяшком.</p>
<p>У доме, згледзеўшы Мальвіну,</p>
<p>250	Валенты пан і пан Самусь</p>
<p>У ручку ёй галантна — плюсь</p>
<p>I распыталі пра навіны.</p>
<p> </p>
<p> </p>
<h4><a id="chapter175"></a>22</h4>
<p> </p>
<p>Гаспадары і госці рады,</p>
<p>Жычлівы, ветлы між сабой,</p>
<p>Жартуюць злёгку і да ладу,</p>
<p>Гудуць усе наперабой.</p>
<p>Пан Глынка, шустры і вяртлявы,</p>
<p>Хадзіць гатоў на галаве,</p>
<p>Бо тут так вольна, так цікава,</p>
<p>260	Што толькі тут ён і жыве.</p>
<p>Як певень дзюбам, Глынка носам</p>
<p>Туды паводзіць і сюды.</p>
<p>I ўсе вынюхвае сляды,</p>
<p>На непарадак гляне скоса.</p>
<p> </p>
<p> </p>
<h4><a id="chapter176"></a>23</h4>
<p> </p>
<p>Прыемна ў дом зайсці з дарогі,</p>
<p>Дзе рады вам гаспадары,</p>
<p>Дзе вас частуюць што ёсць змогі,</p>
<p>Дзе трунак знойдзецца стары,</p>
<p>Такі, што чарачка-другая</p>
<p>270	Вам разагрэе ў сэрцы кроў</p>
<p>I ўгору ўзняцца памагае</p>
<p>Чуць не да самых аблакоў.</p>
<p>А за сталом якраз дарэчы</p>
<p>Вясёлы весці разгавор,</p>
<p>Пачуццям даць развой, прастор,</p>
<p>А часам трошкі папярэчыць.</p>
<p> </p>
<p> </p>
<h4><a id="chapter177"></a>24</h4>
<p> </p>
<p>Вось так і тут. Была і чарка,</p>
<p>Была і панская хвальба.</p>
<p>Нарэшце выплыла хібарка</p>
<p>I тая панская цяжба,</p>
<p>3 якой пан Богут мае справу.</p>
<p>Пшэбора стукнуў кулаком:</p>
<p>Ён зараз пойдзе на расправу</p>
<p>3 тым дзёрзкім хлопам-вахлаком.</p>
<p>Але пан Глынка павёў носам</p>
<p>Туды-сюды разы са тры:</p>
<p>— Гарачкі, пане, не пары, —</p>
<p>Спыняе панскага барбоса.</p>
<p> </p>
<p> </p>
<h4><a id="chapter178"></a>25</h4>
<p> </p>
<p>— Панове, зробім мы іначай</p>
<p>290	Закон у Польшчы не памёр:</p>
<p>Па акту трэба ўсё адзначыць.</p>
<p>Агледзець пойдзем хату, двор,</p>
<p>I вось ідуць паны ўсе трое.</p>
<p>Яны ў хібарцы у пустой.</p>
<p>— А гэта, пане, што такое?</p>
<p>Глядзяць — паперачка! — Пастой! —</p>
<p>Пан Глынка ўзяў з акна паперку,</p>
<p>Чытае ўголас: «Пан Багýт!</p>
<p>Дай Бог самому жыць вам тут.</p>
<p>300   І на труну сабе зняць мерку».</p>
<p> </p>
<p>12-21/ХІ 1940 г.</p>
<p> </p>
<p> </p>
<h3><a id="chapter179"></a>Раздзел   VIII</h3>
<p> </p>
<p> </p>
<h4><a id="chapter180"></a>1</h4>
<p> </p>
<p>Паны падскочылі ўсе разам,</p>
<p>Як бы хто шылам іх кальнуў,</p>
<p>Такая наглая абраза,</p>
<p>I жычыць, гад, яшчэ труну!</p>
<p>Застыў пан Богут грозна, строга,</p>
<p>Губамі чамкае, бы трус,</p>
<p>То на таго, то на другога</p>
<p>Глядзіць, спусціўшы рыжы вус.</p>
<p>Пан саквэстратар водзіць носам,</p>
<p>10	Ківае толькі галавой,</p>
<p>I пан Пшэбора сам не свой</p>
<p>Ды на запіску гляне скоса.</p>
<p> </p>
<p> </p>
<h4><a id="chapter181"></a>2</h4>
<p> </p>
<p>I раптам іх усіх прарвала.</p>
<p>— Пся крэў! пся маць! О, галган, хлоп!</p>
<p>Лайдак! павесіць і то мала.</p>
<p>Пусціць адразу кулю ў лоб.</p>
<p>I пан Пшэбора ўжо з гарачкі</p>
<p>Хапае грозна пісталет.</p>
<p>— То дзе ён, пся крэў, сын лайдачкі?</p>
<p>20	Ураз адпраўлю на той свет!</p>
<p>Адвёўшы лаянкаю сэрцы</p>
<p>I астудзіўшы сваю кроў,</p>
<p>Ідуць да Богута ізноў,</p>
<p>Каб мець нараду аб паперцы.</p>
<p> </p>
<p> </p>
<h4><a id="chapter182"></a>3</h4>
<p> </p>
<p>Запіску шмат разоў чыталі,</p>
<p>Круцілі так яе і сяк</p>
<p>I пад законы падганялі,</p>
<p>Ды не ўзялі канцоў ніяк.</p>
<p>К таму ж запіска безыменна.</p>
<p>30	Які ж то козыр на судзе?</p>
<p>Хоць ад яе і пахне дрэнна,</p>
<p>Ды з ёй не сунешся нідзе.</p>
<p>Але ўсё ж ролю адыграе –</p>
<p>Для рэчы кожнай час ёсць свой.</p>
<p>Пан Глынка круціць мазгаўнёй —</p>
<p>Аблытаць гіцля — рэч пустая.</p>
<p> </p>
<p> </p>
<h4><a id="chapter183"></a>4</h4>
<p> </p>
<p>I саквэстратар урачыста</p>
<p>Ганору слова тут дае,</p>
<p>Што падвядзе пад камуніста</p>
<p>40	Ён гіцля, аўтара яе.</p>
<p>Бярэ партфель свой чарнакрылы,</p>
<p>Кладзе запіску ў купу спраў,</p>
<p>Дзе імя значыцца Данілы,</p>
<p>Што ён падаткаў не аддаў.</p>
<p>Ды з асабліваю ахвотай</p>
<p>Рахунак піша кручкатвор:</p>
<p>За свой прыезд у панскі двор</p>
<p>Сыскаць з Данілы сорак злотых.</p>
<p> </p>
<p> </p>
<h4><a id="chapter184"></a>5</h4>
<p> </p>
<p>Сядзіць пан Глынка, бойка піша,</p>
<p>50	Выводзіць лічбіны рука,</p>
<p>I вось які дакумент выйшаў</p>
<p>На бабыля, на бедака.</p>
<p>«Рэестр скарбовы панскай гміны.</p>
<p>Належыць платы ўсёй спагнаць:</p>
<p>За хату дзесяць з палавінай,</p>
<p>За двор, за землю дваццаць пяць.</p>
<p>Ды пені злот на дзесяць злотых,</p>
<p>Ды саквэстратарскі візіт»,</p>
<p>А разам сотня, вось і квіт,</p>
<p>60	I ўсё спагоніцца з галоты.</p>
<p> </p>
<p> </p>
<h4><a id="chapter185"></a>6</h4>
<p> </p>
<p>— I аман тут! — сказаў пан Глынка: —</p>
<p>Рахунак гэты ёсць закон,</p>
<p>Сваволлю хлопскага учынку</p>
<p>Канец пакласці мусіць ён.</p>
<p>Парадак перш за ўсё, панове,</p>
<p>Прычым законнае мяжы</p>
<p>Я не парушыў ні ў паўслове,</p>
<p>Бо я закону не чужы.</p>
<p>О, пся іх маць! Ім-то — навука.</p>
<p>70	Закажа пятаму другі,</p>
<p>Як аддаваць свае даўгі, —</p>
<p>Зламаць упартасць іх — то штука.</p>
<p> </p>
<p> </p>
<h4><a id="chapter186"></a>7</h4>
<p> </p>
<p>Паны — і Богут і Пшэбора —</p>
<p>Спяваюць пану Глынку ў тон:</p>
<p>Дай хлопам волю, будзе гора —</p>
<p>Сам пападзеш у іх палон.</p>
<p>Пан Глынка слухае, ківае</p>
<p>Таму, другому галавой.</p>
<p>Шуміць размова іх жывая,</p>
<p>80	I мыслей коціцца развой.</p>
<p>Нарэшце Глынка бярэ слова.</p>
<p>Ён хваліць гмінны панскі лад,</p>
<p>Бо сэнсу ў ім сапраўды шмат,</p>
<p>I дробязь тут не выпадкова.</p>
<p> </p>
<p> </p>
<h4><a id="chapter187"></a>8</h4>
<p> </p>
<p>У чым, напрыклад, сэнс падаткаў,</p>
<p>Падчас быць можа і пустых?</p>
<p>У чым хаваецца разгадка</p>
<p>I сіла дробязей такіх?</p>
<p>У тым, як нехта сказаў дзесьці,</p>
<p>90	Драбніца — зло ды біч для нас,</p>
<p>Бо б'юць яны на кожным месцы,</p>
<p>I ў кожны дзень, і ў кожны час.</p>
<p>Змагацца ж з імі нецікава:</p>
<p>Ні гонару, ні хвалы той</p>
<p>У барацьбе няма такой,</p>
<p>I не здабудзеш у ёй славы.</p>
<p> </p>
<p> </p>
<h4><a id="chapter188"></a>9</h4>
<p> </p>
<p>Пан Бог з Майсеем гэта зналі</p>
<p>I чым Егіпту дапяклі,</p>
<p>Калі гебраяў вызвалялі</p>
<p>100	Яны з нявольніцкай зямлі?</p>
<p>Як пан Бог справу тую выйграў</p>
<p>У фараона, яго слуг?</p>
<p>Наслаў на іх не львоў і тыграў,</p>
<p>А дробных мошачак і мух.</p>
<p>— Дасціпна, пане саквэстратар!</p>
<p>Ну, дасканала, далібог!</p>
<p>I сыплецца смех, як гарох,</p>
<p>I сонцам свеціцца аратар.</p>
<p> </p>
<p> </p>
<h4><a id="chapter189"></a>10</h4>
<p> </p>
<p>— То факт, панове: дробязь — сіла!</p>
<p>110	Я так ім, пся крэў, дапяку.</p>
<p>Што ў іншы бок ім зверне рыла —</p>
<p>Няхай ідуць к бальшавіку.</p>
<p>Але дарог туды не ўтропяць,</p>
<p>Бо вока польскае не спіць.</p>
<p>Грашы, але шануйся, хлопе:</p>
<p>Твой лёс на нітачцы ліпіць.</p>
<p>— То так, але ж ці справядліва</p>
<p>Наўмысне хлопаў удражняць,</p>
<p>Каб на варожасць іх падняць? —</p>
<p>120	Мальвіна кажа баязліва.</p>
<p> </p>
<p> </p>
<h4><a id="chapter190"></a>11</h4>
<p> </p>
<p>— Ласкава пані, бойся Бога! —</p>
<p>Пан Глынка пырснуў, бы ў агні: —</p>
<p>Хто носьбіт ёсць пачатку злога,</p>
<p>Не патурай таму ні-ні.</p>
<p>А парасткі таго пачатку</p>
<p>Хоць штучна, але палівай.</p>
<p>Тады заклічам да парадку,</p>
<p>Калі спячэцца... каравай.</p>
<p>У тым-то, пані, і ўся штука:</p>
<p>130	Зло карчаваць за добры час.</p>
<p>Я знаю душу хлопскіх мас:</p>
<p>Маё дасведчанне — парука.</p>
<p> </p>
<p> </p>
<h4><a id="chapter191"></a>12</h4>
<p> </p>
<p>I разышоўся саквэстратар,</p>
<p>Разліўся шумным ручаём,</p>
<p>Дзе адбіваўся правакатар</p>
<p>3 фальшывым фігавым лістком.</p>
<p>Цытаты сыпаў ён з Лайолы</p>
<p>I з мудрацоў, наколькі мог,</p>
<p>У сведкі Бога браў, касцёлы,</p>
<p>140	Каб апраўдаць святы падвох.</p>
<p>Паны — Мікодым і Валенты —</p>
<p>Ад здавальнення аж раўлі,</p>
<p>На гонар польскае зямлі</p>
<p>Яму падносілі патэнты.</p>
<p> </p>
<p> </p>
<h4><a id="chapter192"></a>13</h4>
<p> </p>
<p>Тым часам хіліцца дзень к ночы,</p>
<p>Выходзяць госці з-за стала.</p>
<p>На сёння досыць ім талочы,</p>
<p>А тая справа не ўцякла.</p>
<p>Якраз цяпер яна ў той фазе,</p>
<p>150	Калі падходзіць да канца.</p>
<p>На «чапковэго» ў кожным разе</p>
<p>Не забракуе ім вінца. —</p>
<p>У хуткім часе, пане Богут,</p>
<p>Наш пан Пшэбора возьме рэй,</p>
<p>Прыцісне хлопа ён мудрэй.</p>
<p>I госці едуць у дарогу.</p>
<p> </p>
<p> </p>
<h4><a id="chapter193"></a>14</h4>
<p> </p>
<p>Размовы змоўклі. На пагорку</p>
<p>Замлеў званок у цішыні.</p>
<p>У прадвясеннім адвячорку</p>
<p>160	Па хатах свецяцца агні.</p>
<p>Сям-там рыпяць яшчэ вароты —</p>
<p>Канчаюць дзень свой Петрушы —</p>
<p>Ды смех пачуецца блазноты:</p>
<p>Вясне так рады малышы.</p>
<p>I каля хат, дзе грэла сонца</p>
<p>I агаліліся пяскі,</p>
<p>Звіняць, як медзь, іх галаскі,</p>
<p>I ловіць іх прастор бясконцы.</p>
<p> </p>
<p> </p>
<h4><a id="chapter194"></a>15</h4>
<p> </p>
<p>А далей дзесь чутна і песня.</p>
<p>170	Спявае некалькі дзяўчат,</p>
<p>Такіх жа свежых, як прадвесне,</p>
<p>I сумны песні гэтай лад.</p>
<p>Жыве сваім жыццём пасёлак,</p>
<p>Свае гадуе мары-сны</p>
<p>Ды тчэ свой шлях у многа столак,</p>
<p>I не займуць яго паны.</p>
<p>Стаіць пан Богут на дзядзінцы,</p>
<p>Як адшчапенец і чужак.</p>
<p>Не, не сойдуцца ніяк</p>
<p>180	У шлях адзін іх два гасцінцы.</p>
<p> </p>
<p> </p>
<h4><a id="chapter195"></a>16</h4>
<p> </p>
<p>А ноч паволі ў свае шаты</p>
<p>Зямлю агортвае шчыльней.</p>
<p>У мроку нікне лес кашлаты,</p>
<p>Бы нейкі хітры чарадзей.</p>
<p>Як бляск далёкага пажару,</p>
<p>Іскрыцца ў небе млечны пас,</p>
<p>Такі таемны, поўны чараў</p>
<p>І неапісаных украс.</p>
<p>Гарыць, жыве абшар нябесны,</p>
<p>190	 I месяц ставіць свой паром...</p>
<p>Зямля і неба — адзін дом,</p>
<p>Ды ў гэтым доме людзям цесна.</p>
<p> </p>
<p> </p>
<h4><a id="chapter196"></a>17</h4>
<p> </p>
<p>Заснуў пасёлак анямелы.</p>
<p>Даўно патушаны агні.</p>
<p>I месяц бляск струменіць белы</p>
<p>3 бяздоннай цьмянай глыбіні.</p>
<p>I цёмна ў дзедавай каморы,</p>
<p>Палеглі спаць уцекачы,</p>
<p>Але не спяць і час каторы</p>
<p>200	Гамоняць ціхенька ўначы.</p>
<p>Прыезд паноў іх непакоіць</p>
<p>I сее ў сэрцы ком трывог.</p>
<p>Які рыхтуюць ім падвох?</p>
<p>I што іх змова ў сабе тоіць?</p>
<p> </p>
<p> </p>
<h4><a id="chapter197"></a>18</h4>
<p> </p>
<p>Начная звадлівая ціша</p>
<p>Наводзіць страхі талакой,</p>
<p>I ім здаецца — нехта піша</p>
<p>Прысуд халоднаю рукой.</p>
<p>3 пустых куткоў паны выходзяць,</p>
<p>210	Глядзяць на іх з усіх бакоў.</p>
<p>А між панамі Богут злодзей,</p>
<p>Як люты воўк сярод ваўкоў.</p>
<p>I раптам дрогнуў мой Даніла —</p>
<p>Запіска ўстала перад ім,</p>
<p>Але ўжо ў выглядзе другім,</p>
<p>I ў жылах кроў яго застыла.</p>
<p> </p>
<p> </p>
<h4><a id="chapter198"></a>19</h4>
<p> </p>
<p>Ен змест запіскі ўспамінае —</p>
<p>На іншы лад гучыць яна.</p>
<p>Ой, галава яго дурная!</p>
<p>220	Сябе ён лае, як блазна.</p>
<p>I бачыць ён, нібы ў люстэрцы,</p>
<p>Старую хату і паноў,</p>
<p>Як зрок спыняюць на паперцы,</p>
<p>Як сэнс тлумачаць яе слоў.</p>
<p>Але ён страхі разганяе,</p>
<p>Глядзіць на ўсё, як адвакат,</p>
<p>I довадаў прыводзіць шмат,</p>
<p>Што справа гэта ўся пустая.</p>
<p> </p>
<p> </p>
<h4><a id="chapter199"></a>20</h4>
<p> </p>
<p>Ды тут, бы думак яго рэха,</p>
<p>230	Марына шэпча яму ў тон:</p>
<p>— Глядзі: ой, будзе не да смеху,</p>
<p>Калі запіску знойдзе ён!..</p>
<p>Нашто было пісаць, Даніла?</p>
<p>Нашто заводзіцца і з кім?</p>
<p>Яго і права тут і сіла,</p>
<p>I Польшча ўся стаіць за ім.</p>
<p>А поймуць, возьмуць яе ў рукі,</p>
<p>I нажывеш сабе бяду.</p>
<p>Нашто было чапаць брыду?</p>
<p>240	Ці ты не знаеш гэтай сукі?</p>
<p> </p>
<p> </p>
<h4><a id="chapter200"></a>21</h4>
<p> </p>
<p>Даніла гэта добра знае,</p>
<p>Ён сам калоціцца ў цішы.</p>
<p>Была мінуціна блазная,</p>
<p>Як бы шапнуў хто — напішы.</p>
<p>Але калі зірнуць цвяроза,</p>
<p>То што ў запісцы гэтай ёсць?</p>
<p>Замах які або пагроза?</p>
<p>Што з яе высмакча пся косць?</p>
<p>Хіба ж Даніла безрассудны,</p>
<p>250	Каб падвадзіць сябе дарма:</p>
<p>У ёй і подпісу няма —</p>
<p>Няхай чытае, гад паскудны.</p>
<p> </p>
<p> </p>
<h4><a id="chapter201"></a>22</h4>
<p> </p>
<p>3 другога боку, рэч такая —</p>
<p>Чаго маўчаць, чаго цярпець</p>
<p>Ды пазіраць, як гэта зграя</p>
<p>Сляпіцай лезе табе ў клець?</p>
<p>Дакуль жа гнуцца перад імі</p>
<p>I ставіць спіну пад бізун?</p>
<p>Маўчаць, дык душу з цябе выме</p>
<p>260	Няшчасны шкет, пусты шляхтун.</p>
<p>Глядзі, што сталася на ўсходзе!</p>
<p>Ім так падсеклі карані,</p>
<p>Што іх спаліла, бы ў агні,—</p>
<p>Кульнулі іх там раз і годзе.</p>
<p> </p>
<p> </p>
<h4><a id="chapter202"></a>23</h4>
<p> </p>
<p>— Паслухай, што гавораць людзі,</p>
<p>Зірні, што робіцца вакол?</p>
<p>I ты маўчы такой паскудзе,</p>
<p>Цягні ярмо сваё, як вол!</p>
<p>А дзе ты сунешся, нябога?</p>
<p>270	Табе ж завязан вольны свет.</p>
<p>Хіба ж з цярпення толку многа?</p>
<p>Дзе ты ў жыцці праложыш след?</p>
<p>Ды што ж, Марынка: не адны мы</p>
<p>Такія ў Польшчы бедакі...</p>
<p>Не, спосаб трэба не такі,</p>
<p>Каб прыставаць да іх у прымы.</p>
<p> </p>
<p> </p>
<h4><a id="chapter203"></a>24</h4>
<p> </p>
<p>Ён супакойвае Марыну</p>
<p>I хоча свой узняць настрой,</p>
<p>Але за прышлую часіну</p>
<p>280	Не-не, ды возьме непакой.</p>
<p>I колькі думак лезе розных!</p>
<p>I колькі ціснецца згрызот!</p>
<p>Ды хіба выказаць іх можна?</p>
<p>Хіба іх знішчыш перамот?</p>
<p>Даніла моўчкі шмат гадае</p>
<p>I пра жыццё і пра свой дом,</p>
<p>I вера ў іх ідзе на злом,</p>
<p>Надзея гасне, прападае.</p>
<p> </p>
<p> </p>
<h4><a id="chapter204"></a>25</h4>
<p> </p>
<p>Плыве часіна і другая,</p>
<p>290	Адходзіць месяц ад акна.</p>
<p>Гаворка звольна заціхае.</p>
<p>Замоўк і ён, маўчыць яна.</p>
<p>I ціха ў дзедавай каморы,</p>
<p>I ціха ўсюды за акном.</p>
<p>На нейкі час заснула гора,</p>
<p>Як той чарвяк пад дзірваном.</p>
<p>На небе зоры ззяюць, свецяць</p>
<p>Ды сыплюць зоркі на снягі,</p>
<p>Нібы дыямант дарагі,—</p>
<p>300	Дзівосных з'яў так многа ў свеце.</p>
<p> </p>
<p>14-25/ХІІ 1940 г.</p>
<p> </p>
<p> </p>
<h3><a id="chapter205"></a>Раздзел  IX</h3>
<p> </p>
<p> </p>
<h4><a id="chapter206"></a>1</h4>
<p> </p>
<p>Ідзе вясна ў шумлівых водах,</p>
<p>У звонкім срэбры ручаёў</p>
<p>I разлівае мяккі подых,</p>
<p>Як песню нейкую без слоў.</p>
<p>Ідзе і будзіць, нібы маці</p>
<p>У дзень святы сваіх дзяцей,</p>
<p>Узгоркі, гоні, сенажаці</p>
<p>Пад гукі выраю — гусей</p>
<p>I абнімае, туліць, песціць</p>
<p>10	I дрэва кожнае і куст</p>
<p>Ды нешта шэпча ім пад густ,</p>
<p>Прыносіць радасныя весці.</p>
<p> </p>
<p> </p>
<h4><a id="chapter207"></a>2</h4>
<p> </p>
<p>А ветрык лёгенькі паўднёвы</p>
<p>Зусім прыціхне ўскрай лясоў,</p>
<p>Нібы цікуе, як са сховаў</p>
<p>Зямля знімае свой засоў,</p>
<p>Як з патайных яе каморак</p>
<p>Жучкі выпоўзваюць на свет</p>
<p>I аглядаюць свой падворак,</p>
<p>20	Што так няпрыбран і раздзет.</p>
<p>А над узлескамі ў зацішку</p>
<p>Бязлюдных кінутых зямель</p>
<p>У небе гойдаецца трэль</p>
<p>I срэбрам коціцца па ўзвышку.</p>
<p> </p>
<p> </p>
<h4><a id="chapter208"></a>3</h4>
<p> </p>
<p>Плывуць у сэрца пералівы</p>
<p>Дзівоснай песні ў сем кален.</p>
<p>Яны так просты, так жычлівы,</p>
<p>I колькі ў тонах у іх змен!</p>
<p>Стаіш і ловіш гукі тыя,</p>
<p>30	Як гімн жыццю, хвалу вясне,</p>
<p>І сонца косы агнявыя</p>
<p>Лагодна спыніць на сасне.</p>
<p>Снуецца жаваранка ў небе,</p>
<p>Жыхарка ціхіх баравін,</p>
<p>І колькі сонечных навін</p>
<p>Нясе яна змярцвелай глебе.</p>
<p> </p>
<p> </p>
<h4><a id="chapter209"></a>4</h4>
<p> </p>
<p>Сышло разводдзе шумна, дружна,</p>
<p>Раскошна ўмыліся лугі</p>
<p>I ў цеплыні заслоны смужнай</p>
<p>40	Убор сабе ткуць дарагі.</p>
<p>Зямля гасцінна засцілае</p>
<p>Абрус зялёны на свой стол,</p>
<p>Дзе будзе доля немалая</p>
<p>I для жывёлін і для пчол.</p>
<p>Звініць паветра і гамоніць.</p>
<p>А даль так свежа, так ясна..</p>
<p>Дзень добры, юная вясна!</p>
<p>Дзень добры вам, лясы і гоні!</p>
<p> </p>
<p> </p>
<h4><a id="chapter210"></a>5</h4>
<p> </p>
<p>Выходзяць людзі з хат замшэлых,</p>
<p>50	Работы многа, дзе ні глянь.</p>
<p>Пад кажурынай лісцяў прэлых</p>
<p>Зіма схавала бруд і твань.</p>
<p>Падправіць трэба агарожу,</p>
<p>На коллях віткі пагнілі,</p>
<p>I час сяўбы ужо варожаць</p>
<p>Напеўным крыкам жураўлі.</p>
<p>Гудзе знаёмая работа</p>
<p>Пад стук сякер, пад шум мятлы,</p>
<p>I рад вясне стары, малы,</p>
<p>60	I кожны жыў сваёй турботай.</p>
<p> </p>
<p> </p>
<h4><a id="chapter211"></a>6</h4>
<p> </p>
<p>I дзед Куцейка выйшаў з хаты.</p>
<p>Яшчэ не ўломак старына.</p>
<p>Ён смокча люлечку заўзята,</p>
<p>А думка верціцца адна:</p>
<p>Вось ускапаць бы, як бывала,</p>
<p>Хоць пару градак пад тутун.</p>
<p>Эх, згінь ты, панская навала,—</p>
<p>Свет завязаў яму шляхтун!</p>
<p>I дзед злуецца ды гадае,</p>
<p>70	Калі скапыцяцца паны.</p>
<p>Няма яму уцех з вясны,</p>
<p>Не цешыць дзеда маладая.</p>
<p> </p>
<p> </p>
<h4><a id="chapter212"></a>7</h4>
<p> </p>
<p>Ды дзед Куцейка не без дзела —</p>
<p>Прыйшла вясна, работы шмат.</p>
<p>Праз два ці тры дні ў поле смела</p>
<p>Вязі плужок ці панарад.</p>
<p>Зямельку трэба падлагодзіць,</p>
<p>Гнайку падвезці воз-другі:</p>
<p>Пшаніца, дасць Бог, можа, ўродзіць</p>
<p>80   Яго старой на пірагі.</p>
<p>Турбот, работы не абрацца,</p>
<p>Але на ўсё ён знойдзе час</p>
<p>I пажартуе іншы раз —</p>
<p>Чым плакаць меў, то лепш смяяцца.</p>
<p> </p>
<p> </p>
<h4><a id="chapter213"></a>8</h4>
<p> </p>
<p>Любіў ён часам нечакана</p>
<p>Спытаць, сустрэўшы хлапчука:</p>
<p>«Нашто ты, хлопча мой каханы,</p>
<p>Украў яйцо з-пад япрука?»</p>
<p>Другі зусім саб'ецца з тропу,</p>
<p>90  Глядзіць, як выбіты з сядла,</p>
<p>А іншы сам насыпле з копу,</p>
<p>I дзед не возьме ў сэрца зла.</p>
<p>Адася Богутава стрэне,</p>
<p>Спытае ўжо: «Скажы, паніч,</p>
<p>Адкуль узяўся свіны лыч</p>
<p>I што хавае ксёндз у жмені?»</p>
<p> </p>
<p> </p>
<h4><a id="chapter214"></a>9</h4>
<p> </p>
<p>Адасю ж меў ён на прымеце</p>
<p>Такую байку расказаць:</p>
<p>Адкуль пайшлі паны на свеце</p>
<p>100	I чаму лаюцца — пся маць.</p>
<p>I хлопцу страх было цікава</p>
<p>Ад дзеда байку тую ўчуць,</p>
<p>Ды дзед усё адкладваў справу</p>
<p>Чакай, раскажа як-нібудзь.</p>
<p>Цяпер жа час такі гарачы,</p>
<p>К таму ж Адась яшчэ малы,</p>
<p>Не выраслі ў яго іклы,</p>
<p>А байку ўчуе, дык заплача.</p>
<p> </p>
<p> </p>
<h4><a id="chapter215"></a>10</h4>
<p> </p>
<p>У гэту весну клопат новы</p>
<p>110	I думак ход крыху другі,</p>
<p>I часам дзед нахмурыць бровы</p>
<p>Ды больш дадасць сабе вагі,</p>
<p>Бо як-ніяк, а ў яго хаце</p>
<p>Знайшлі прытулак бедакі.</p>
<p>Ну што ж? Жывеце, места хваціць,</p>
<p>Няхай злуюцца палякі.</p>
<p>А кватарантаў ён не судзіць,</p>
<p>Сказаць, хутчэй наадварот:</p>
<p>Ні сваркі з імі, ні згрызот,</p>
<p>120	Яны — шляхетнейшыя людзі.</p>
<p> </p>
<p> </p>
<h4><a id="chapter216"></a>11</h4>
<p> </p>
<p>Пазнаць не трудна чалавека</p>
<p>Па ўсіх паводзінах яго,—</p>
<p>Ці ён гультай, ці недарэка,</p>
<p>Ці нестае яму чаго.</p>
<p>I кожны выпадак асобны,</p>
<p>Зусім, быць можа, і не ў знак,</p>
<p>Паступак нават самы дробны</p>
<p>Аб ім гаворыць так і сяк.</p>
<p>Дзед прыглядаўся неўзаметкі</p>
<p>130   Да кватарантаў маладых —</p>
<p>Хваліць ён можа толькі іх,</p>
<p>Ну, людзі проста, якіх рэдка.</p>
<p> </p>
<p> </p>
<h4><a id="chapter217"></a>12</h4>
<p> </p>
<p>Жывуць лагодна і ціхутка</p>
<p>I толькі ведаюць свой кут,</p>
<p>А ў іх клятушцы так чысцютка,</p>
<p>I сцены счэсаны пад склюд.</p>
<p>Працуе пара маладая.</p>
<p>Ён штось майструе, а яна</p>
<p>Прадзе ды песні напявае</p>
<p>140	Пад порсткі шум верацяна.</p>
<p>А часам ён паможа дзеду</p>
<p>Без лішніх слоў і неўзнакі</p>
<p>Наладзіць лад сякі-такі,</p>
<p>Каб нават дзед таго не ведаў.</p>
<p> </p>
<p> </p>
<h4><a id="chapter218"></a>13</h4>
<p> </p>
<p>I бабка Ева так жа сама</p>
<p>Спагадна ставіцца да іх,</p>
<p>I ёй абходзіць тая пляма,</p>
<p>Што ад паноў ідзе ліхіх.</p>
<p>Яна часамі на хвілінку</p>
<p>150	Сама ў камору забяжыць</p>
<p>Сказаць або пачуць навінку</p>
<p>Ці прсста сім-тым услужыць.</p>
<p>Таксама ж ведаць ёй цікава,</p>
<p>Як іх гадуецца сынок,</p>
<p>Харошы гэты пестунок,</p>
<p>Што поўзаць стаў ужо рухава.</p>
<p> </p>
<p> </p>
<h4><a id="chapter219"></a>14</h4>
<p> </p>
<p>А бабка любіць і умее</p>
<p>Павесці гутарку з малым.</p>
<p>I ўсё ж ён, жэўжык, разумее —</p>
<p>160	Прыемна час пабавіць з ім.</p>
<p>Валерык ручкі цягне к бабе,</p>
<p>К бабулі хіліцца душа,</p>
<p>Бо бабка знае, чым прывабіць,</p>
<p>Схіліць на свой бок малыша.</p>
<p>Яна яго і паказыча,</p>
<p>I з ім пакружыцца трушком,</p>
<p>I пачастуе піражком,</p>
<p>Што «зайчык шле ім з пагранічча».</p>
<p> </p>
<p> </p>
<h4><a id="chapter220"></a>15</h4>
<p> </p>
<p>Плылі ў турбоце дні, нядзелі,</p>
<p>170	Усталявалася вясна.</p>
<p>Дубы зялёны плашч адзелі,</p>
<p>I зарунела ярына.</p>
<p>Прыйшла пара ўжо ў агароды</p>
<p>Жанкам руплівым завітаць.</p>
<p>У бабкі ж Евы няма моды</p>
<p>Цягнуцца ззаду, адставаць.</p>
<p>Яна выводзіць дбала грады</p>
<p>Пад гарбузы і агуркі,</p>
<p>Мясцінку ж бліжай ад ракі</p>
<p>180	Мяркуе бабка для расады.</p>
<p> </p>
<p> </p>
<h4><a id="chapter221"></a>16</h4>
<p> </p>
<p>Сюды ж падходзіць і Марына.</p>
<p>Яна хадзіла ў свой абход,</p>
<p>Збірала шчаўе разам з сынам</p>
<p>I завярнула ў агарод.</p>
<p>Валерык згледзеў бабку Еву,</p>
<p>Пазнаў і «баба» крыкнуў ёй,</p>
<p>Для іх такая неспадзева:</p>
<p>Ён слоўны скарб пабольшыў свой.</p>
<p>I бабка кідае рыдлёўку:</p>
<p>190 — Гаварунок мой залаты.</p>
<p>Умееш «баба» сказаць ты!</p>
<p>I гладзіць светлую галоўку.</p>
<p> </p>
<p> </p>
<h4><a id="chapter222"></a>17</h4>
<p> </p>
<p>Яна бярэ яго на рукі.</p>
<p>— Ідзі ж да бабы, коцік мой!</p>
<p>I песціць хлопчыка, бы ўнука,</p>
<p>3 даўно забытай варкатнёй.</p>
<p>Марына бабку падмяняе</p>
<p>I рэжа скібіны-брускі</p>
<p>Ды градку гладзіць і раўняе,</p>
<p>200   Як агароднік запраўскі.</p>
<p>Аж бачыць — іх сусед Кастанты</p>
<p>Бяжыць сюды як на пажар,</p>
<p>Цераз раллю, цераз папар,</p>
<p>Крычыць здалёк: «Паліцыянты!»</p>
<p> </p>
<p> </p>
<h4><a id="chapter223"></a>18</h4>
<p> </p>
<p>Закалацілася Марына,</p>
<p>Рыдлёўку выпусціла з рук,</p>
<p>Вось тая страшная часіна,</p>
<p>Крыніца страхаў яе, мук.</p>
<p>Не ў час спыняецца работа.</p>
<p>210    Тут ясна ўсё... Ідуць у двор,</p>
<p>У пастку пана-абармота,</p>
<p>Што ўжо даўно занёс тапор.</p>
<p>Прыйшлі. Глядзяць — стаіць, як шула,</p>
<p>Паліцыянт каля варот,</p>
<p>А за варотамі народ —</p>
<p>Карціць жа панская ўсім скула.</p>
<p> </p>
<p> </p>
<h4><a id="chapter224"></a>19</h4>
<p> </p>
<p>У сенцах дзед і пан Пшэбора</p>
<p>I з ім яшчэ паліцыянт.</p>
<p>— Знімай, пся крэў, замок з каморы! —</p>
<p>220	Крычыць і тупае сержант.</p>
<p>— Ці ж я грабежнік? — дзед пытае: —</p>
<p>Як буду я ламаць замок?</p>
<p>Сказаць і сіла ўжо не тая —</p>
<p>Ламі лепш сам яго, панок.</p>
<p>Марына з бабкай вайшла ў сені.</p>
<p>— Нашто збіваць замок? вось ключ,</p>
<p>I чалавека, пан, не муч!</p>
<p>I ключык выняла з кішэні.</p>
<p> </p>
<p> </p>
<h4><a id="chapter225"></a>20</h4>
<p> </p>
<p>Вайшлі ў клятушку. Пан Пшэбора</p>
<p>230	Не траціць панскіх сваіх слоў:</p>
<p>Цяпер не месца разгаворам —</p>
<p>Ён не затым сюды прыйшоў.</p>
<p>— Забраць усё, што вартасць мае! —</p>
<p>Дае калегу ён загад.</p>
<p>Стаіць Марына, як нямая,</p>
<p>Не ўцяміць, што гаворыць кат.</p>
<p>I бачыць — рушыліся гады.</p>
<p>Ляцяць падушкі, ручнікі,</p>
<p>Дзяружкі, коўдра і гаршкі,</p>
<p>240	Данілаў струмант і прылады.</p>
<p> </p>
<p> </p>
<h4><a id="chapter226"></a>21</h4>
<p> </p>
<p>Хватаюць, рвуць ды ўсё ім мала.</p>
<p>— У скрыню, пане, завітай!</p>
<p>— I не спыняецца навала.</p>
<p>I ліха прэцца цераз край.</p>
<p>Праходзіць момант анямення.</p>
<p>Марына к скрыні: — Прэч, не дам!</p>
<p>— А, так! то проша прабачэння:</p>
<p>Я адчыню яе і сам.</p>
<p>Яна на скрыню садзіць сына,</p>
<p>250	На скарб свой падае сама,</p>
<p>Але ёй літасці няма.</p>
<p>На землю сцягнута Марына.</p>
<p> </p>
<p> </p>
<h4><a id="chapter227"></a>22</h4>
<p> </p>
<p>Не сцерпеў дзед і бабка Ева.</p>
<p>Падняўся лямант, гвалт і шум</p>
<p>I чыйся голас, поўны гневу:</p>
<p>— Дакуль цярпець мы будзем глум?</p>
<p>3 двара ўрываюцца сялянкі,</p>
<p>А вартавы каля варот</p>
<p>Крычыць: «Нявольно! о, паганкі!»</p>
<p>260	Жанкі ж таўкуць яго ў жывот.</p>
<p>А ў клеці панскія ваякі</p>
<p>У віхры схваткі баявой</p>
<p>Хапаюць палатна сувой,</p>
<p>I справа хіліцца да дракі.</p>
<p> </p>
<p> </p>
<h4><a id="chapter228"></a>23</h4>
<p> </p>
<p>Сувой раскручан. Адзін кокчык</p>
<p>Трымае дзед і тры жанкі,</p>
<p>Другі ў руках у панскіх гончых.</p>
<p>Пацеюць, тужацца панкі.</p>
<p>Ды іх паволі крок за крокам</p>
<p>270   На свет выцягваюць, на шыр.</p>
<p>Пшэбора ўз'еўся ненарокам:</p>
<p>Знімае, кідае мундзір —</p>
<p>Прастору больш геройскай сіле.</p>
<p>А бабка Ева мундзір — хоп!</p>
<p>Ды ў агарод з ім у галоп.</p>
<p>Паны і рукі апусцілі.</p>
<p> </p>
<p> </p>
<h4><a id="chapter229"></a>24</h4>
<p> </p>
<p>Пшэбора кінуўся ў пагоню,</p>
<p>А паліцэйскія за ім,</p>
<p>Бягуць і тухкаюць, як коні.</p>
<p>280	Пад імі пыл курыць, як дым.</p>
<p>I вось Пшэбору даганяюць,</p>
<p>А ён ім грозіць кулаком,</p>
<p>I трое ўсе свой бег спыняюць,</p>
<p>Аб чымся радзяцца тайком.</p>
<p>Прабегла бабка гоні двое</p>
<p>I — гоп мундзір той у кусты!</p>
<p>Сама ж бяжыць у хмыз густы</p>
<p>I пераможцам ідзе з бою.</p>
<p> </p>
<p> </p>
<h4><a id="chapter230"></a>25</h4>
<p> </p>
<p>Даніла шусь тут у вароты</p>
<p>290	3 жалезным ёмкім сахаром.</p>
<p>Прыбег ён з дзедавай работы,</p>
<p>Пачуўшы весці пра пагром.</p>
<p>Ідзе, ўсхвалёваны, рашучы,</p>
<p>Зірнуць, дык проста маладзец.</p>
<p>I не мінуць бы, пэўна, бучы,</p>
<p>Калі б не гэтакі канец.</p>
<p>А дзед Куцейка яму кажа:</p>
<p>— Спазніўся трохі, хлопча мой, —</p>
<p>Старая выіграла бой:</p>
<p>300	Мундзір шукае войска ўражжа.</p>
<p> </p>
<p>28/ХІІ 1940 – 7/І 1941 г.</p>
<p> </p>
<p> </p>
<h3><a id="chapter231"></a>Раздзел   X</h3>
<p> </p>
<p> </p>
<h4><a id="chapter232"></a>1</h4>
<p> </p>
<p>Мундзір узнёслага Пшэборы</p>
<p>Не сходзіў доўга з языкоў,</p>
<p>А стычка ў дзедавай каморы</p>
<p>Расціла больш жартаўнікоў.</p>
<p>Знайшоўся нават невядомы</p>
<p>Да гэтых пор адзін пясняр</p>
<p>I верш злажыў: «Грымелі громы,</p>
<p>I бег народ як на пажар.</p>
<p>У бой ішлі паліцыянты.</p>
<p>10	Іх вёў Пшэбора-камандзір.</p>
<p>Пшэбора-бора, дзе мундзір?</p>
<p>Пабляклі, пане, на ім канты».</p>
<p> </p>
<p> </p>
<p> </p>
<p> </p>
<h4><a id="chapter233"></a>2</h4>
<p> </p>
<p>Але хвіліны ап'янення</p>
<p>Не доўга песцяць наш настрой:</p>
<p>I дзеда стала браць сумненне —</p>
<p>Што будзе з ім і са старой?</p>
<p>Эх, нажылі сабе заразы,</p>
<p>I не адчэпішся цяпер!</p>
<p>Не сцерпіць пан такой абразы,</p>
<p>20	I больш раз'юшыцца ў ім звер,</p>
<p>Хоць дзед у стычцы не даў маху,</p>
<p>Перацягнуў двух кабаноў,</p>
<p>Але як вернуцца ізноў?</p>
<p>Трасецца трохі дзед ад страху.</p>
<p> </p>
<p> </p>
<h4><a id="chapter234"></a>3</h4>
<p> </p>
<p>Марына з мужам па-другому</p>
<p>Налёт-грабёж успрынялі:</p>
<p>Тайком выносяць скарб свой з дому,</p>
<p>Цішком хаваюць у зямлі,</p>
<p>Хаваюць борзда, тарапліва</p>
<p>30	Усё, што можна прыхаваць,</p>
<p>Бо «матка Польска» ласа, хціва,</p>
<p>Нічым не стане ганьбаваць.</p>
<p>I толькі той сувойчык зрэбны,</p>
<p>Што ў бою вырван з рук паноў,</p>
<p>Марына ў скрыню кладзе зноў,</p>
<p>Бо тут і тактыка патрэбна.</p>
<p> </p>
<p> </p>
<h4><a id="chapter235"></a>4</h4>
<p> </p>
<p>Усе ад мала да вяліка</p>
<p>Падзей чакалі ў Петрушах:</p>
<p>Калі ўжо раз іх чорт наклікаў,</p>
<p>40   То не зачыніцца ім шлях.</p>
<p>Ужо і сам характар справы</p>
<p>Казаў за тое, што паны</p>
<p>Раняць не будуць свае славы,</p>
<p>Хоць, можа, згубяць і штаны.</p>
<p>I праўда, сорам, сказаць шчыра:</p>
<p>Свой гонар страцілі панкі —</p>
<p>Ўзялі над імі верх жанкі,</p>
<p>А пан астаўся без мундзіра.</p>
<p> </p>
<p> </p>
<h4><a id="chapter236"></a>5</h4>
<p> </p>
<p>— Ай, малайчына бабка Ева! —</p>
<p>50	Смяюцца дружна Петрушы: —</p>
<p>I так зняважыла «псякрэва»!</p>
<p>Герой яна, як ні пішы.</p>
<p>У кожнай хаце, на падворку</p>
<p>I ўсюды ўсцяж у грамадзе</p>
<p>Аб ёй вясёлая гаворка,</p>
<p>Як ніва коласам, гудзе.</p>
<p>Яе находлівасць узносяць</p>
<p>I хваляць трапны бабчын ход.</p>
<p>Гайсай, гайсай там, абармот!</p>
<p>60	Шукай, шукай мундзір, барбосе!</p>
<p> </p>
<p> </p>
<h4><a id="chapter237"></a>6</h4>
<p> </p>
<p>Гайсае пан мой у кашулі,</p>
<p>Здалёк прыметны, як гусак,</p>
<p>Ад лютай злосці на бабулю</p>
<p>Сціскае зубы і кулак</p>
<p>Ды кіне зрэдку: «О, холера!»</p>
<p>I два спадручнікі яго</p>
<p>Сабачым бегаюць манерам,</p>
<p>Не пакідаюць аднаго.</p>
<p>Бо як жа так, няма мундзіра!</p>
<p>70	У стычцы пан згубіў мундзір!</p>
<p>А без мундзіра пан — пузыр,</p>
<p>Пусты пузыр, дзе адна дзіра.</p>
<p> </p>
<p> </p>
<h4><a id="chapter238"></a>7</h4>
<p> </p>
<p>I доўга ўтрох яны гайсалі</p>
<p>Ды бралі троп, як ганчакі,</p>
<p>Кружылі, бегалі, снавалі</p>
<p>I заглядалі ў раўчакі.</p>
<p>Нарэшце ўсё ж упалявалі,</p>
<p>I крыкнуў з іх адзін: «А во!»</p>
<p>Мундзір, скамечаны без жалю,</p>
<p>80   Вісіць, спусціўшы рукаво.</p>
<p>Паны сышліся і з павагай</p>
<p>3 куста знімаюць свой мундзір,</p>
<p>Ідуць параіцца ў пустыр</p>
<p>Ды выціраюць поту рагі.</p>
<p> </p>
<p> </p>
<h4><a id="chapter239"></a>8</h4>
<p> </p>
<p>Ужо і вечар на паходзе,</p>
<p>I ноч глядзіць з лясоў, нізін,</p>
<p>А ў Петрушах аб той прыгодзе</p>
<p>Няма ніякіх больш навін.</p>
<p>Куды ж падзеўся пан Пшэбора?</p>
<p>90	Яго чакаюць тут усе.</p>
<p>Калі ён прыйдзе і як скора?</p>
<p>I што прыход той прынясе?</p>
<p>Гадаюць, думаюць, варожаць,</p>
<p>Не спяць у дзедавым двары</p>
<p>Падсуседзі, гаспадары,</p>
<p>I гэта ночка іх трывожыць.</p>
<p> </p>
<p> </p>
<h4><a id="chapter240"></a>9</h4>
<p> </p>
<p>Усюды ціха і маўкліва.</p>
<p>У цемры тонуць лес, гаі,</p>
<p>А над рачулкай гаманлівай</p>
<p>100	Заводзяць песні салаўі.</p>
<p>Прысела ноч на вузкіх межах</p>
<p>I мрок рассейвае кругом.</p>
<p>Дубы, таполі, нібы вежы,</p>
<p>У неба ўзносяцца шатром.</p>
<p>А ў небе зоркі, як сняжынкі,</p>
<p>Гараць, мільгаюць і дрыжаць,</p>
<p>Нібы на сонцы сенажаць,</p>
<p>Дзе росы ззяюць на былінках.</p>
<p> </p>
<p> </p>
<h4><a id="chapter241"></a>10</h4>
<p> </p>
<p>А на двары каля каморкі</p>
<p>110	Пад саламянаю страхой</p>
<p>Вядзецца ціхая гаворка</p>
<p>Аб той праявіне ліхой.</p>
<p>Яны адны: Марына, бабка.</p>
<p>I страшна ім, з усіх старон</p>
<p>Глядзяць на іх мундзіры, шапкі</p>
<p>I шпораў чуецца ім звон.</p>
<p>I нібы тухкаюць дзесь крокі —</p>
<p>Ці ліха то снуе сляды?..</p>
<p>Хто муціць свет? Ён, гад руды,</p>
<p>120	Асаднік Богут касавокі!</p>
<p> </p>
<p> </p>
<h4><a id="chapter242"></a>11</h4>
<p> </p>
<p>У бабкі Евы думак многа,</p>
<p>Сябе, Марыны ёй шкада,</p>
<p>Данілы, хлопчыка малога.</p>
<p>Гняце свая і іх бяда.</p>
<p>А спосаб ёсць і ён адзіны:</p>
<p>Марыне ў двор схадзіць самой,</p>
<p>Бо не адхіліш трасяніны,</p>
<p>Што можа скончыцца турмой.</p>
<p>Прасіць яго, хоць гад ён рыжы,</p>
<p>130	А пан на просьбы так жа лас,</p>
<p>Як кот да сала і кілбас.</p>
<p>Гарыць жа свет ад гэтай грыжы.</p>
<p> </p>
<p> </p>
<h4><a id="chapter243"></a>12</h4>
<p> </p>
<p>— Схадзі, галубка,— што паробіш?</p>
<p>Ды папрасі, пагавары:</p>
<p>Часамі скуле і хваробе</p>
<p>Наровяць самі дактары.</p>
<p>Паны ўсе маюць там папаску,</p>
<p>Адна ў іх шайка і хаўрус.</p>
<p>Захоча Богут, зробіць ласку,</p>
<p>140	Адно патрап яму пад густ.</p>
<p>Хоць мець не будзеш калачэчы,</p>
<p>А пойдзеш ім наперакор,</p>
<p>I пападзеш пад іх тапор,</p>
<p>Пад іх бізун падставіш плечы.</p>
<p> </p>
<p> </p>
<h4><a id="chapter244"></a>13</h4>
<p> </p>
<p>Ох, служка мілая мая ты!</p>
<p>Ці доўга тут нажыць бяды?</p>
<p>А ён жа помслівы, зацяты,</p>
<p>Стрыжэ вачамі не туды.</p>
<p>Ці мала кінута ў астрогі</p>
<p>150    Такіх, што робяць насупроць?</p>
<p>Спірацца з імі — мала змогі,</p>
<p>Адкрыта іх не пабароць.</p>
<p>А твой Даніла! Ой, глядзі ты!</p>
<p>Зацяўся сам. Ды што? Дарма.</p>
<p>А разгарыцца куцярма,</p>
<p>Дык не яны — ён будзе біты.</p>
<p> </p>
<p> </p>
<h4><a id="chapter245"></a>14</h4>
<p> </p>
<p>Не спала ў гэту ноч Марына.</p>
<p>Данілы доўга не было.</p>
<p>Вяла яго адна пуціна —</p>
<p>160	К Аўгену Лемеху ў сяло.</p>
<p>3 Данілам сталася адмена.</p>
<p>3 якіх прычын яна, з чаго?</p>
<p>Ён часта ходзіць да Аўгена</p>
<p>I не расказвае ўсяго.</p>
<p>Марына часам запытае:</p>
<p>— Аб чым ты думаеш, скажы?</p>
<p>— Аб тым, як скінуць нам гужы,</p>
<p>Мая ты жонка залатая.</p>
<p> </p>
<p> </p>
<h4><a id="chapter246"></a>15</h4>
<p> </p>
<p>I доўга словы бабкі Евы</p>
<p>170	Не выляталі з галавы,</p>
<p>Раслі, мацнелі іх напевы,</p>
<p>У зоў зліваліся жывы.</p>
<p>А што благога ў яе словах?</p>
<p>Не забаронена ж прасіць.</p>
<p>Дакуль жа быць у цёмных ковах?</p>
<p>I вечны страх з сабой насіць?</p>
<p>Рашэнне цвёрдаё прынята.</p>
<p>— Пайду сама. Тайком пайду</p>
<p>I можа ліха адвяду,</p>
<p>180	Калі ёсць сэрца ў таго ката.</p>
<p> </p>
<p> </p>
<h4><a id="chapter247"></a>16</h4>
<p> </p>
<p>3 сынком назаўтра яна рана,</p>
<p>Адзеўшы чысты свой убор,</p>
<p>Стаяла ўжо каля паркана,</p>
<p>Што агароджваў панскі двор.</p>
<p>Ёй трохі страшна і нялоўка,</p>
<p>Ды не варочацца ж назад.</p>
<p>I ціха скрыпнула засоўка.</p>
<p>Вось панскі двор і панскі сад.</p>
<p>Глядзіць, аж Богут у бравэрцы</p>
<p>190	Выходзіць з дому ў свой абход.</p>
<p>Марына рушыла ўпярод,</p>
<p>Пачуўшы холад нейкі ў сэрцы.</p>
<p> </p>
<p> </p>
<h4><a id="chapter248"></a>17</h4>
<p> </p>
<p>Спыніўся Богут, глянуў скоса</p>
<p>I раптам вус падняў, як меч.</p>
<p>У зубы ўсунуў папяросу,</p>
<p>Ідзе Марыне насустрэч.</p>
<p>Ухмылка крывіць яго пыскі,</p>
<p>3 іх чуць не капае алей.</p>
<p>Марына кланяецца нізка,</p>
<p>200	I Богут зорыць весялей.</p>
<p>— Да вас я, пане наш ласкавы:</p>
<p>Прасіць прыйшла я вас, панок!</p>
<p>I ў дол утупіла свой зрок.</p>
<p>— Якія ж, пані, мае справы?</p>
<p> </p>
<p> </p>
<h4><a id="chapter249"></a>18</h4>
<p> </p>
<p>— Паночку, будзьце літасцівы</p>
<p>I паратуйце ж нас хоць вы!</p>
<p>Ні хаты ў нас, ні поля-нівы,</p>
<p>Ні жменькі збожжа, ні травы.</p>
<p>Адкуль жа ўзяць нам столькі платы?</p>
<p>210	Плаціць за землю — дзе ж зямля?</p>
<p>Плаціць за хату, а дзе ж хата?</p>
<p>Які набытак бабыля?</p>
<p>Дык зміласэрдцеся ж, паночку,</p>
<p>Зніміце з нас ярмо, ланцуг.</p>
<p>Не множце, пане, валацуг</p>
<p>3 жабрачай торбай і кіёчкам.</p>
<p> </p>
<p> </p>
<h4><a id="chapter250"></a>19</h4>
<p> </p>
<p>— Прыседзьма, пані. Проша, проша!</p>
<p>I каля клумбы на тапчан</p>
<p>Садзіцца Богут, як святоша,</p>
<p>220	А ставіць вус, як таракан.</p>
<p>3 Марыны ён вачэй не зводзіць</p>
<p>I аглядае ўсю да пят.</p>
<p>— I мне падатак ваш абходзіць,</p>
<p>Але я чым жа вінават?</p>
<p>У пані муж занадта... дзікі</p>
<p>I не па меры зух і жох —</p>
<p>Пустой заўзятасці на трох.</p>
<p>Малы разгон, а ўзмах вялікі.</p>
<p> </p>
<p> </p>
<h4><a id="chapter251"></a>20</h4>
<p> </p>
<p>Вось гэта раз. А па-другое,</p>
<p>230	Не я накладваю налог:</p>
<p>Дзяржава, пані, ёсць на тое,</p>
<p>А я адно зрабіць бы мог:</p>
<p>Узяць на кошт на свой расходы</p>
<p>Па часці хаты і зямлі.</p>
<p>Мне асабіста пані шкода,</p>
<p>Дагаварыцца мы б маглі,</p>
<p>Але ж і я нясу выдаткі,</p>
<p>А я не богач, не магнат,</p>
<p>Каб не лічыць сваіх затрат,—</p>
<p>240	Хто за мяне аддасць падаткі?</p>
<p> </p>
<p> </p>
<h4><a id="chapter252"></a>21</h4>
<p> </p>
<p>Па-трэцяе, мая васпані,—</p>
<p>I ў гэтым вузел перашкод:</p>
<p>Стаяць учынкі ў іншым плане —</p>
<p>Тут цяга значыцца на ўсход.</p>
<p>Што адбылося хоць учора?</p>
<p>То ж непакора ёсць і бунт!</p>
<p>Ды польскі ўрад без разгавораў</p>
<p>Усіх паставіць на свой грунт.</p>
<p>То ж непавага да закону,</p>
<p>250	Да Польшчы-маткі, яе слуг!</p>
<p>Узняць такі гармідар, рух!</p>
<p>Не, пані: тут не край чырвоны!</p>
<p> </p>
<p> </p>
<h4><a id="chapter253"></a>22</h4>
<p> </p>
<p>— Панок! — не ўмоўчыла Марына:—</p>
<p>На свеце лад даўно такі,</p>
<p>Што церпіць простая людзіна</p>
<p>I вінаваты бедакі.</p>
<p>Што ж мы калі зрабілі злога?</p>
<p>I ў галаву я не вазьму.</p>
<p>Ці заступілі мы дарогу?</p>
<p>260	Ці зачынілі свет каму?</p>
<p>Паночак, будзьце справядлівы,</p>
<p>Захоча пан — паможа нам,</p>
<p>Я ж ведаю: вы — пан панам,</p>
<p>Для пана ўсё, усё мажліва.</p>
<p> </p>
<p> </p>
<h4><a id="chapter254"></a>23</h4>
<p> </p>
<p>Страла якраз у цэль папала.</p>
<p>Пан аблізнуўся, як той кот,</p>
<p>Што з'еў кавалак смачны сала,</p>
<p>I растапіўся ў сэрцы лёд,</p>
<p>Але ён від трымае строгі,</p>
<p>270	А сам тчэ ў мыслях павуццё,</p>
<p>Як лепш аблутаць ім дарогі</p>
<p>I ў іх уклініцца жыццё.</p>
<p>Ён лыпнуў вокам на Марыну</p>
<p>I заківаўся раз, другі —</p>
<p>3 якой ступіць яму нагі</p>
<p>I як латвей спаймаць дзічыну?</p>
<p> </p>
<p> </p>
<h4><a id="chapter255"></a>24</h4>
<p> </p>
<p>— Ну што ж, васпані, памяркую,</p>
<p>Закіну слова я за вас.</p>
<p>Ці будзе мець карысць якую,</p>
<p>280	То не скажу: пакажа час.</p>
<p>I толькі вось што, проша пані:</p>
<p>Глядзець не варта дзікуном</p>
<p>I трэба сесці ў нашы сані</p>
<p>I нас не мысліць з бізуном.</p>
<p>Але ж і мне таксама пані</p>
<p>Павінна будзе адплаціць,</p>
<p>Няхай нішто не забаліць,</p>
<p>Калі пара таму настане.</p>
<p> </p>
<p> </p>
<h4><a id="chapter256"></a>25</h4>
<p> </p>
<p>За панскай брамаю Марына</p>
<p>290	Дыхнула поўнымі грудзьмі</p>
<p>I туліць к сэрцу свайго сына</p>
<p>Ды заліваецца слязьмі.</p>
<p>Чаго? сама яна не знае,</p>
<p>А ў мыслях муць адна, туман.</p>
<p>Ці ноч бяссонная, страшная,</p>
<p>Ці накурыў дурману пан.</p>
<p>Але яна сябе самую</p>
<p>Нічым не можа папікнуць,</p>
<p>А лямку трэба нейк цягнуць</p>
<p>300	Ды прабіваць сцяну нямую.</p>
<p>11-18/І 1941 г.</p>
<p> </p>
<p> </p>
<h3><a id="chapter257"></a>Раздзел   XI</h3>
<p> </p>
<p> </p>
<h4><a id="chapter258"></a>1</h4>
<p> </p>
<p>Ну што ж, сябры мае, прысядзем:</p>
<p>Пара ў дарозе адпачыць,</p>
<p>А ў адпачынку ў добрым ладзе</p>
<p>Паразважаць, пагаманіць.</p>
<p>Старыя пройдзены дарогі</p>
<p>I сцежак тысячы людскіх,</p>
<p>Дзе і мае хадзілі ногі</p>
<p>I ногі родзічаў маіх.</p>
<p>Цяпер яны ужо забыты,</p>
<p>10	Занеслі пылам іх вятры,</p>
<p>Зарос травою шлях стары,</p>
<p>Крывыя сцежкі ўсе размыты.</p>
<p> </p>
<p> </p>
<h4><a id="chapter259"></a>2</h4>
<p> </p>
<p>Змяніўся час. Другія далі</p>
<p>3 сінечы смужнае ўсплылі,</p>
<p>Раскрыты новыя скрыжалі</p>
<p>Законаў новых на зямлі.</p>
<p>Не на гары, не пад гарою</p>
<p>I не святыя, не багі —</p>
<p>Іх напісаў сваёй рукою</p>
<p>20	Народ, разбіўшы ланцугі.</p>
<p>Сыны зямлі арліным зрокам</p>
<p>У цьме спрадвечнае смугі</p>
<p>Знайшлі другія берагі,</p>
<p>Каб волю даць людскім патокам.</p>
<p> </p>
<p> </p>
<h4><a id="chapter260"></a>3</h4>
<p> </p>
<p>Шумяць патокі маладыя</p>
<p>Разлівам звонкім, веснавым,</p>
<p>I сонца твар свой у іх мые,</p>
<p>Брыльянты сыплюць зоры ім.</p>
<p>Гляджу на іх, і сэрца поўніць</p>
<p>30	Мне радасцю іх гонкі ход,</p>
<p>I ім няма на свеце роўні,</p>
<p>Іх не скуе ніякі лёд...</p>
<p>Яны адной паслушны волі.</p>
<p>Вядзе ж іх моцная рука</p>
<p>Правадыра-бальшавіка,</p>
<p>І шлях ім значыць зрок саколі.</p>
<p> </p>
<p> </p>
<h4><a id="chapter261"></a>4</h4>
<p> </p>
<p>Вітаю вас, шляхі-дарогі</p>
<p>У новы свет, у новы край,</p>
<p>Дзе на бязмежныя разлогі</p>
<p>40	Выходзіць сейбіт і ратай.</p>
<p>Паклон табе, зямля святая,</p>
<p>Адзела новы ты убор.</p>
<p>Хай пышным цветам расцвітае</p>
<p>Савецкі родны мой прастор!</p>
<p>Я ў захапленні аглядаю</p>
<p>Абрысы новых далячынь,</p>
<p>Разлогі сонечных вышынь,</p>
<p>Што так жычліва свецяць краю.</p>
<p> </p>
<p> </p>
<h4><a id="chapter262"></a>5</h4>
<p> </p>
<p>Я з гэтых новых даляглядаў</p>
<p>50	Свет успрымаю і свой шлях.</p>
<p>Шумяць зялёныя прысады,</p>
<p>Рунеюць травы ў паплавах.</p>
<p>Насустрач мне праходзяць людзі,</p>
<p>I мне ім хочацца сказаць:</p>
<p>Няхай дастаткаў вам прыбудзе,</p>
<p>Хай родзяць нівы, сенажаць!</p>
<p>Зямля шуміць, зямля спявае</p>
<p>На новы голас і напеў...</p>
<p>Ісці ў дарогу час прыспеў —</p>
<p>60	Дарога ж многа з'яў хавае.</p>
<p> </p>
<p> </p>
<h4><a id="chapter263"></a>6</h4>
<p> </p>
<p>Прыход Марыны пана ўзрушыў,</p>
<p>Яна даўно мінула шлях,</p>
<p>А словы просьбы б'юць у вушы,</p>
<p>Сама стаіць яна ў вачах.</p>
<p>«Пся крэў, а ладная кабета!</p>
<p>Як гляне, проста кіне злот.</p>
<p>Паможаш ёй за адно гэта».</p>
<p>I ён прыжмурыўся, як кот,</p>
<p>I нават рыжы вус пакратаў,</p>
<p>70	Зірнуўшы ўкрадкам на свой дом.</p>
<p>Які прывет — такі прыём.</p>
<p>Які тавар — такая плата.</p>
<p> </p>
<p> </p>
<h4><a id="chapter264"></a>7</h4>
<p> </p>
<p>Але бярэ ён сябе ў рукі</p>
<p>I кажа: «Ды глядзі, панок,</p>
<p>Каб не нажыць табе дакукі</p>
<p>I каб не схібіць з-за жанок!»</p>
<p>I ён пачаў глядзець на рэчы</p>
<p>Вачамі ўжо гаспадара,</p>
<p>Як свой інтэрас забяспечыць,</p>
<p>80	Патрэбы ўласнага двара.</p>
<p>Сказаць — аб Польшчы справа ходзіць:</p>
<p>3 Данілам трэба звесці шчот —</p>
<p>Штось за яго стаіць народ.</p>
<p>Чым ён заслужан у народзе?</p>
<p> </p>
<p> </p>
<h4><a id="chapter265"></a>8</h4>
<p> </p>
<p>I прыгадалася запіска,</p>
<p>Пан Глынка, хата рыбака</p>
<p>I адна дробненькая рыска:</p>
<p>Сфабрыкаваць бальшавіка!</p>
<p>I гэта мысль, як цвік, засела</p>
<p>90	У пана Богута ў мазгах.</p>
<p>Зрабіць жа трэба тут умела,</p>
<p>Сабе ў карысць, другім на страх.</p>
<p>I ён пускае ў ход машыну</p>
<p>I строіць план свой патайны —</p>
<p>Узяць Данілу без вайны</p>
<p>I залучыць сабе Марыну,</p>
<p> </p>
<p> </p>
<h4><a id="chapter266"></a>9</h4>
<p> </p>
<p>У Петрушах сваёй чаргою</p>
<p>Жыццё штодзённае плыло,</p>
<p>I лета следам за вясною</p>
<p>100	Свой несла клопат у сяло.</p>
<p>I па-сваему кожны вохкаў</p>
<p>Ці то адзін, ці ў грамадзе,</p>
<p>А змен у бок дабра, палёгкі</p>
<p>Не адчувалася нідзе.</p>
<p>Ды людзі ўсё ж жылі надзеяй,</p>
<p>Што прыйдзе час жаданых змен</p>
<p>I з цесных выведзе іх сцен</p>
<p>I іншы ветрык ім павее.</p>
<p> </p>
<p> </p>
<h4><a id="chapter267"></a>10</h4>
<p> </p>
<p>Цяклі шляхамі патайнымі</p>
<p>110	Крыніц гаючых ручайкі,</p>
<p>I весялей жылося з імі,</p>
<p>Бо ў іх купаліся дзянькі</p>
<p>Жыцця, якога ўсе чакалі,</p>
<p>Хто жыў пад панскаю пятой.</p>
<p>Адтуль, з усходу, з яснай далі</p>
<p>Чаканай веяла вясной.</p>
<p>Сюды ж трапляла часам слова</p>
<p>Сваіх братоў, сваіх сыноў,</p>
<p>Што падымала на паноў</p>
<p>120	I асуджала іх сурова.</p>
<p> </p>
<p> </p>
<h4><a id="chapter268"></a>11</h4>
<p> </p>
<p>Як гром далёкі, заклік глуха</p>
<p>Плыў па краіне: «Паўставай!»</p>
<p>Паны ж трымалі чуйна вуха,</p>
<p>У кіпцюры вабраўшы край.</p>
<p>Стагналі людзі ў цёмных мурах,</p>
<p>Ды не спынялі барацьбы</p>
<p>I не згіналіся пад бурай,</p>
<p>Як векавечныя дубы.</p>
<p>Не гасла ў сэрцы прага волі,</p>
<p>130	I праз астрожныя муры</p>
<p>Гукалі громка змагары,</p>
<p>I з кожным днём расло іх болей.</p>
<p> </p>
<p> </p>
<h4><a id="chapter269"></a>12</h4>
<p> </p>
<p>Раскрыў Данілу Богут вочы:</p>
<p>Сумленнай працай, мазалём</p>
<p>У панскай Польшчы люд рабочы</p>
<p>Не пабудуе сабе дом.</p>
<p>А як жа жыць? Шукаць работы?</p>
<p>Ды дзе? Служыць? Але каму?</p>
<p>Сумленне ёсць жа і ў галоты,</p>
<p>140   I ён прыходзіў к аднаму:</p>
<p>Не збудаваць ім свае хаты,</p>
<p>Калі ты з панам не ў ладу.</p>
<p>Трымайся лепш за грамаду,</p>
<p>Капай як можаш лад пракляты.</p>
<p> </p>
<p> </p>
<h4><a id="chapter270"></a>13</h4>
<p> </p>
<p>I гэты погляд цвёрда, стала</p>
<p>Запаў у мыслі дзецюку.</p>
<p>Цяпер ён ведаў, дзе навала,</p>
<p>Чыю прыняць яму руку.</p>
<p>Ён прагна слухаў тыя словы,</p>
<p>150	Што сцежкай цеснай, патайной</p>
<p>Ішлі ў народ праз муры, ковы,</p>
<p>Як зелень свежая вясной.</p>
<p>Любіў таксама патаемна</p>
<p>Лісток сакрэтны пачытаць,</p>
<p>3 людзьмі аб ім паразважаць</p>
<p>Каб ён не траціўся дарэмна.</p>
<p> </p>
<p> </p>
<h4><a id="chapter271"></a>14</h4>
<p> </p>
<p>У поўным бляску месяц круглы</p>
<p>Свой засвяціў ужо лучнік,</p>
<p>Глядзіць на дол, на лес асмуглы,</p>
<p>160	Як нейкі дбалы вартаўнік.</p>
<p>Пасёлак спіць, і ціха ўсюды,</p>
<p>Хіба што ў хаце дзе якой</p>
<p>Дзіця заплача з перапуду</p>
<p>Ці птушка свісне за ракой.</p>
<p>I толькі ў дзедавай каморы</p>
<p>У тон знямелае цішы</p>
<p>Дзве неўгамонныя душы</p>
<p>Вядуць сакрэтна разгаворы.</p>
<p> </p>
<p> </p>
<h4><a id="chapter272"></a>15</h4>
<p> </p>
<p>— I едзем мы на нечым возе</p>
<p>170	Ды ўсё дарожкаю крывой,</p>
<p>А мне так страшна, я ў трывозе —</p>
<p>Змяніўся ты, Данілка мой!</p>
<p>Знікаеш часта, недзе ходзіш</p>
<p>I тоіш нешта ад мяне.</p>
<p>Скажы, з кім ты знаёмства водзіш?</p>
<p>Ці краля ёсць на старане?</p>
<p>Скажы мне праўду — ўсё дарую.</p>
<p>Я ж без цябе, як перст, адна,</p>
<p>Бо што лічыць яго, блазна?</p>
<p>180	Як без цябе яго ўзгадую?</p>
<p> </p>
<p> </p>
<h4><a id="chapter273"></a>16</h4>
<p> </p>
<p>— Да не рабі ты слоня з мухі!</p>
<p>Яшчэ і кралю прыпляла.</p>
<p>Без іх даволі завірухі,</p>
<p>Згрызот, і клопату, і зла.</p>
<p>Сама ты бачыш, як вядзецца:</p>
<p>Дрыжыш, нібы багач які,</p>
<p>На справе ж сук апошні гнецца,</p>
<p>Дзе два пачэдлены гаршкі.</p>
<p>То як жа з гэтым пагадзіцца?</p>
<p>190   Маўчаць пакорна ды глядзець,</p>
<p>Як пошасць лезе к табе ў клець,</p>
<p>Каб тым гаршком хоць пажывіцца?</p>
<p> </p>
<p> </p>
<h4><a id="chapter274"></a>17</h4>
<p> </p>
<p>— А што ты зробіш супроць сілы?</p>
<p>Адно: прыдбаеш сам бяду...</p>
<p>Сатруць у пыл і вырвуць жылы,</p>
<p>Як звера, ў клетку павядуць...</p>
<p>Паслухай: можа б лепш, Данілка,</p>
<p>Сысці адгэтуль нам куды?</p>
<p>— Куды ты сойдзеш? для пахілка</p>
<p>200	У Польшчы ўсё адны сляды.</p>
<p>Ты вось паслухай рэч такую —</p>
<p>Я гэта чуў, як быў малы,—</p>
<p>У паляўнічых ёсць арлы,</p>
<p>Такія, што зайцоў палююць.</p>
<p> </p>
<p> </p>
<h4><a id="chapter275"></a>18</h4>
<p> </p>
<p>Вось раз у стэпу паляўнічы</p>
<p>На зайца выпусціў арла.</p>
<p>Арол той з крыкам ваяўнічым</p>
<p>Імкне на зайца як страла.</p>
<p>I чуе заяц за сабою</p>
<p>210    Смяртэльны холад страшных крыл.</p>
<p>На спіну ўпаў, гатовы к бою,</p>
<p>I — шах арла ён з усіх сіл!</p>
<p>Згарнуў арол бяссільна крыллі —</p>
<p>Вантробы выпалі з яго.</p>
<p>Хто спадзявацца мог таго?</p>
<p>Дык вось: ёсць сіла і ў бяссіллі.</p>
<p> </p>
<p> </p>
<h4><a id="chapter276"></a>19</h4>
<p> </p>
<p>Адным цярпеннем і пакорай</p>
<p>Не скінеш ты з сябе ярма.</p>
<p>Людскіх жа крыўд, пакут і гора</p>
<p>220	Не ўмесціць панская турма.</p>
<p>Рабі як можаш ім на згубу,</p>
<p>I я раблю ўсё, што магу.</p>
<p>А ты трымай замкнёнай губу:</p>
<p>Нідзе нікому ні гу-гу.</p>
<p>Я не адзін — такіх мільёны,</p>
<p>I вер, Марынка: прыйдзе час —</p>
<p>Парвецца, лопне іхні пас,</p>
<p>I будзем мы пісаць законы!</p>
<p> </p>
<p> </p>
<h4><a id="chapter277"></a>20</h4>
<p> </p>
<p>Ужо з усходу светлы золак</p>
<p>230	На небе сцеле абрусы</p>
<p>I сее зернеты вясёлак,</p>
<p>Тчэ залатыя паясы.</p>
<p>Але пануе сон глыбокі,</p>
<p>I ціха ў лесным шалашы,</p>
<p>А хтосьці з песняй, адзінокі,</p>
<p>Ідзе і будзіць Петрушы.</p>
<p>Грыміць, плыве ў цішы світання,</p>
<p>Сюды даносіцца яна</p>
<p>Праз шыбы тонкія акна.</p>
<p>240	Хто ж то пяе ў такое ранне?</p>
<p> </p>
<p> </p>
<h4><a id="chapter278"></a>21</h4>
<p> </p>
<p>На двары ў Піліпа</p>
<p>Разраслася ліпа.</p>
<p>Ой, Піліп, ой, Піліп!</p>
<p>I выпілі б, каб далі б.</p>
<p>Калёсы ў Піліпа</p>
<p>Не бягуць без скрыпу.</p>
<p>Ой, Піліп, ой, Піліп!</p>
<p>I выпілі б, каб далі б.</p>
<p>Ехаў воз Піліпаў,</p>
<p>250	3 воза шворан выпаў.</p>
<p>Ой, Піліп, ой, Піліп!</p>
<p>I выпілі б, каб далі б.</p>
<p> </p>
<p> </p>
<h4><a id="chapter279"></a>22</h4>
<p> </p>
<p>Пяе, чуваць па тону, п'яны</p>
<p>Ці падгуляўшы так, злягка,</p>
<p>А ранак свежы і духмяны</p>
<p>Разносіць песню спевака.</p>
<p>Даніла слухае маўкліва,</p>
<p>Каб сэнсу край схапіць хаця</p>
<p>Той песні простай, жартаўлівай</p>
<p>260	I бестурботнай, як дзіця.</p>
<p>I песня блізіцца. Дужае</p>
<p>Напеў нязвычны і дзіўны</p>
<p>Сярод зацятай цішыні.</p>
<p>Гучыць яна ў ёй, бы чужая.</p>
<p> </p>
<p> </p>
<h4><a id="chapter280"></a>23</h4>
<p> </p>
<p>I раптам моўкне. У пасёлку</p>
<p>Зноў тая ж глуш і цішыня.</p>
<p>А з рэчкі ветрык вее волкі,</p>
<p>Як веснік блізкага ўжо дня.</p>
<p>Ноч у Пятроўкі караценька —</p>
<p>270	Прыдрэмле толькі за гарой,</p>
<p>Глядзіш — дзень з сонцавай сявенькі</p>
<p>Ірдзіцца з яснаю зарой.</p>
<p>Даніла звольна адыходзіць</p>
<p>3 раздум'ем ціхім ад акна,</p>
<p>I раптам песня зноў чутна,</p>
<p>Ды ўжо далей і ў іншым родзе.</p>
<p> </p>
<p> </p>
<h4><a id="chapter281"></a>24</h4>
<p> </p>
<p>Богут касавокі</p>
<p>Мае тры валокі.</p>
<p>Ой люленькі, ой люлі!</p>
<p>280                    А нам выпіць не далі.</p>
<p>Маёнтак Сымонаў</p>
<p>Не меў трох загонаў.</p>
<p>Ой люленькі, ой люлі!</p>
<p>А нам выпіць не далі.</p>
<p>Цяпер жа ў Сымона</p>
<p>Ні двара, ні гона.</p>
<p>Ой люленькі, ой люлі!</p>
<p>А нам выпіць не далі.</p>
<p> </p>
<p> </p>
<h4><a id="chapter282"></a>25</h4>
<p> </p>
<p>Дык вось ён хто, пясняр удалы:</p>
<p>290	Знаёмы наш, рыбак Сымон!</p>
<p>Нібы яму і гора мала</p>
<p>I так шырок яго разгон.</p>
<p>Рыбак заходзіць па дарозе</p>
<p>У двор свой колішні і дом</p>
<p>I моўчкі Богуту ён грозіць</p>
<p>Сваім кастлявым кулаком.</p>
<p>Прысеў на шуле пад застрэшкам.</p>
<p>Сядзіць, падпёршы галаву,</p>
<p>Глядзіць на дворык, на траву —</p>
<p>300	Нідзе не знаць даўнейшай сцежкі.</p>
<p> </p>
<p>19/І–3/ІІ 1941 г.</p>
<p> </p>
<p> </p>
<h3><a id="chapter283"></a>Раздзел   XII</h3>
<p> </p>
<p> </p>
<h4><a id="chapter284"></a>1</h4>
<p> </p>
<p>— Ну што ж, Сымоне: гайда далей,—</p>
<p>Гаворыць сам сабе рыбак: —</p>
<p>Ты збег адгэтуль, іх сагналі...</p>
<p>Ды пачакай жа, ваўкалак:</p>
<p>I над табою кара звісне,</p>
<p>Прыпрэцца ліха ў двор тайком...</p>
<p>I ён сядзібе ненавіснай</p>
<p>Яшчэ раз грозіць кулаком</p>
<p>I, торбу ўскінуўшы на раме,</p>
<p>10	Ідзе ў бок рэчкі, у лугі,</p>
<p>Дзе мае кут сабе другі,</p>
<p>Накрыты небам і вятрамі.</p>
<p> </p>
<p> </p>
<h4><a id="chapter285"></a>2</h4>
<p> </p>
<p>Цяпер яму разгону меней:</p>
<p>Няма ні сецей, ні чаўна,</p>
<p>А ўсё — з-за прагнай панскай дрэні —</p>
<p>Давай падаткі ім спаўна!</p>
<p>Адна цяпер снасціна — вуда,</p>
<p>А з вудай ты — паўрыбака:</p>
<p>Бярэцца розная зануда,</p>
<p>20	I рэдка споймеш шчупака.</p>
<p>Сядзіць Сымон і разважае,</p>
<p>Над ім шуміць асілак дуб,</p>
<p>На сонцы песцячы свой чуб,</p>
<p>А дружба ў іх ужо старая.</p>
<p> </p>
<p> </p>
<h4><a id="chapter286"></a>3</h4>
<p> </p>
<p>Утульна, ціха тут, бязлюдна,</p>
<p>Якраз мясцінка для разваг:</p>
<p>I рэчка коціцца марудна,</p>
<p>I ветрык шэпча ў чаратах.</p>
<p>А побач зараснік ды лозы</p>
<p>30  Пераплятаюць карані.</p>
<p>Мільгаюць мошкі і стракозы,</p>
<p>А ты сядзі ды мары сні.</p>
<p>Чым адплаціць панам за здзекі?</p>
<p>Аб гэтым думае рыбак.</p>
<p>Ды як жа іх даняць, сабак?</p>
<p>Як ухіліцца небяспекі?</p>
<p> </p>
<p> </p>
<h4><a id="chapter287"></a>4</h4>
<p> </p>
<p>Крыўдней за ўсё: пустуе хата.</p>
<p>А людзі добрыя былі.</p>
<p>Яго сустрэлі там, як брата,</p>
<p>40	I частавалі як маглі.</p>
<p>Каму ж цяпер яна патрэбна?</p>
<p>Нашто ёй сведчыць пра адно:</p>
<p>Аб долі латанай і зрэбнай,</p>
<p>Якой прасветлін не відно?</p>
<p>То пахаваць лепш яе ў дыме.</p>
<p>Няхай нясе яго Хрыстос</p>
<p>Як нашу скаргу да нябёс,</p>
<p>Хоць, можа, Бог яе не прыме.</p>
<p> </p>
<p> </p>
<h4><a id="chapter288"></a>5</h4>
<p> </p>
<p>Снуюцца думкі рой за роем —</p>
<p>50	А як жа выпаўніць замах?</p>
<p>I рыбака бярэ парою</p>
<p>Сумненне, жаль і разам страх.</p>
<p>Ды адступіцца ён не можа.</p>
<p>Настала ноч, не спіць Сымон,</p>
<p>Ідзе разведаць стан варожы</p>
<p>У час глухі, у самы сон.</p>
<p>Ён абагнуў сядзібу пана</p>
<p>Між ярыны і жытніх лаў.</p>
<p>Спыніўся, момант пастаяў,</p>
<p>60	Як прывід, выплыўшы з туману.</p>
<p> </p>
<p> </p>
<h4><a id="chapter289"></a>6</h4>
<p> </p>
<p>Яго ніхто не патрывожыў.</p>
<p>Ён двор агледзеў свой цішком</p>
<p>Ды міма панскай агароджы</p>
<p>У луг падаўся хмызняком.</p>
<p>Хадзіў ад дуба і да дуба,</p>
<p>Збіраў сухія скрыпялі,</p>
<p>Што тлеюць доўга, як і губа,</p>
<p>I жар трымаюць іх вуглі.</p>
<p>Сабраў яшчэ пянькоў трухлявых,</p>
<p>70	Такіх, што іскру зарані,</p>
<p>Дык будуць жыць у іх агні</p>
<p>I верна зробяць сваю справу.</p>
<p> </p>
<p>7</p>
<p> </p>
<p>Другая ноч сышла на землю,</p>
<p>I дзень ужо даўно пагас.</p>
<p>Рыбак не спіць, рыбак не дрэмле,</p>
<p>А ўсё вартуе зручны час.</p>
<p>Усё ў яго напагатове,</p>
<p>Абдуман кожны яго крок.</p>
<p>Стаіць са скрыпелямі ў рове</p>
<p>80	Хаўруснік спраў яго — мяшок.</p>
<p>Хоць страх бярэ, Сымон жа чуе,</p>
<p>Што ён стаіць на той мяжы,</p>
<p>Калі не сам, а хтось чужы</p>
<p>Яго паступкамі кіруе.</p>
<p> </p>
<p> </p>
<h4><a id="chapter290"></a>8</h4>
<p> </p>
<p>Глядзіць на луг, на хмыз, на поле –</p>
<p>Нібы варушацца карчы!</p>
<p>Дзесь птушка зрэдку заскуголіць</p>
<p>Ды пераклікнуцца драчы.</p>
<p>I месяц зрушыў з палавіны</p>
<p>90	Свайго спрадвечнага шляху,</p>
<p>Гатовы ў кожную хвіліну</p>
<p>Заплысці хмаркам пад страху.</p>
<p>I ўсюды раптам пацямнела.</p>
<p>Ён аглянуўся яшчэ раз</p>
<p>I шэпча сам сабе: «Ну, час!»</p>
<p>I ўперад сунецца нясмела.</p>
<p> </p>
<p> </p>
<h4><a id="chapter291"></a>9</h4>
<p> </p>
<p>Вось спад ракі, масток над ёю,</p>
<p>Вярба з разложыстым шатром,</p>
<p>А там і сцежка за ракою,</p>
<p>100	I панскі сад, і панскі дом.</p>
<p>Прайшоў масток, зірнуў, паслухаў</p>
<p>Нідзе ні гуку, ні агню.</p>
<p>Каб праляцела, чуў бы муху</p>
<p>У ціш такую, ў глушыню.</p>
<p>Лявей — пасёлак на пагорку,</p>
<p>Правей — сядзіба павука,</p>
<p>Між імі хатка рыбака,</p>
<p>Нібы скацілася ў разорку.</p>
<p> </p>
<p> </p>
<h4><a id="chapter292"></a>10</h4>
<p> </p>
<p>Сымону ўсё тут памагае:</p>
<p>110	I гэта сцежка і платы,</p>
<p>Дзе побач з імі ідзе краем</p>
<p>Канопель зараснік густы.</p>
<p>А вось і двор яго і хатка,</p>
<p>I радам з ёю хлевушок —</p>
<p>Прыпаў, нібы дзіця да маткі,</p>
<p>Пад саламяны шалашок.</p>
<p>Сымон, як злодзей, мех знімае,</p>
<p>У хлеў падпал кладзе ў куток,</p>
<p>Па скалцы крэсівам чок! чок!</p>
<p>120	I іскру ў губцы раздзімае.</p>
<p> </p>
<p> </p>
<h4><a id="chapter293"></a>11</h4>
<p> </p>
<p>Праз нейкі час дымок пахучы</p>
<p>Паплыў угору, як туман.</p>
<p>Агоньчык тлее ў нутрах кучы,</p>
<p>Што жар разводзіць, як вулкан.</p>
<p>Сымон імкне на агароды,</p>
<p>А сам калоціцца, дрыжыць</p>
<p>I раптам бачыць — ці то зводы?</p>
<p>Выходзіць нехта з-за мяжы.</p>
<p>Сымон прысеў, прылёг, цікуе —</p>
<p>130	Ідзе павольна чалавек</p>
<p>Якраз яму наперасек,</p>
<p>Ідзе, нібыта штось мяркуе.</p>
<p> </p>
<p> </p>
<h4><a id="chapter294"></a>12</h4>
<p> </p>
<p>Сымон замёр, стаіў дыханне —</p>
<p>Ці згледзеў ён яго, ці не?</p>
<p>Няўжо прапаў ён? вось пытанне.</p>
<p>Ці ліха, можа, абміне?</p>
<p>Глядзіць — вачам сваім не верыць:</p>
<p>Пан Богут! ён у кроках трох...</p>
<p>Пад пахай скрутачкі паперы,</p>
<p>140	А сам цянюе без дарог,</p>
<p>Праходзіць далей, прамінае.</p>
<p>Сымону робіцца лягчэй.</p>
<p>Куды ж ён прэцца, ліхадзей?</p>
<p>Што тут за справа патайная?</p>
<p> </p>
<p> </p>
<h4><a id="chapter295"></a>13</h4>
<p> </p>
<p>Але яму не да развагі:</p>
<p>Адна яго мысль — уцякаць!</p>
<p>I ён папоўз паўзком тулягі</p>
<p>Уніз к балоціне, на гаць.</p>
<p>I толькі ў хмызе ўстаў на ногі,</p>
<p>150	Зірнуў, праверыў цішыню —</p>
<p>Нідзе ні шуму, ні трывогі,</p>
<p>Няма ні дыму, ні агню.</p>
<p>I Богут знік... А можа сочыць?</p>
<p>Пастой: а там што? ці не ён?</p>
<p>I бегчы кінуўся Сымон,</p>
<p>А ззаду быццам хтось рагоча.</p>
<p> </p>
<p> </p>
<h4><a id="chapter296"></a>14</h4>
<p> </p>
<p>Румяны золак над лясамі</p>
<p>Ужо развешвае шаўкі,</p>
<p>I залатымі абрусамі</p>
<p>160	Звісаюць хмарак астраўкі.</p>
<p>Звініць прастор зямлі, як срэбра,</p>
<p>I абуджаюцца ад сну</p>
<p>Палі, лугі, лясная дзебра,</p>
<p>У песню зліўшыся адну.</p>
<p>I толькі наш рыбак-нябога</p>
<p>Не трапіць песні той у тон.</p>
<p>На груд глухі адбегся ён,</p>
<p>Глядзіць, ахоплены трывогай.</p>
<p> </p>
<p> </p>
<h4><a id="chapter297"></a>15</h4>
<p> </p>
<p>Стаіць, не зводзіць воч з сядзібы.</p>
<p>170	Бярэ яго сумненне, страх:</p>
<p>Няўжо ён маху даў і схібіў</p>
<p>I план яго разбіўся ў прах?</p>
<p>У вострых мыслях і пачуццях</p>
<p>Канцоў не возьме ён нідзе,</p>
<p>Як журавель на перапуцці,</p>
<p>Што стада к выраю вядзе.</p>
<p>Яму ўсё цёмна, невядома...</p>
<p>I раптам бачыць — бухнуў дым,</p>
<p>Як вата белы, а за ім</p>
<p>180  Агонь прарваўся з-пад саломы.</p>
<p> </p>
<p> </p>
<h4><a id="chapter298"></a>16</h4>
<p> </p>
<p>Бушуе полымя патокам</p>
<p>У бурнай сіле і красе,</p>
<p>То ўгору ўскінецца высока,</p>
<p>То плытка ляжа на страсе</p>
<p>Ды ў неба сыпне рой іскрынак,</p>
<p>Бы сноп распусціць залаты,</p>
<p>I дым на Богутаў будынак</p>
<p>Нясе, як вестку ліхаты.</p>
<p>Рыбак глядзіць, абняты жахам,</p>
<p>190	У сэрцы жаль і боль тупы —</p>
<p>Падсек ён сам свае слупы,</p>
<p>Не быць яму пад родным дахам.</p>
<p> </p>
<p> </p>
<h4><a id="chapter299"></a>17</h4>
<p> </p>
<p>Агонь унік. Згарэла хата,</p>
<p>Як бы яе і не было.</p>
<p>Курыць яшчэ дым белаваты,</p>
<p>А пад тым дымам — попел, тло.</p>
<p>Рыбак выходзіць з анямення —</p>
<p>Яму тут болей не гуляць:</p>
<p>Падсек ён сам сабе карэнне,</p>
<p>200	А будзе цэл — там лепш відаць.</p>
<p>Збірае ўраз свае манаткі:</p>
<p>Сякерку, вуды, кацялок.</p>
<p>Бывай жа, мірны вугалок!</p>
<p>I ты, мой дубе, бывай, братка!</p>
<p> </p>
<p> </p>
<h4><a id="chapter300"></a>18</h4>
<p> </p>
<p>Як вулей пчол перад раеннем,</p>
<p>Гудзе народ у Петрушах.</p>
<p>Пажар – не простае здарэнне,</p>
<p>Трывогу сее людзям, страх.</p>
<p>3 якіх прычын згарэла хатка?</p>
<p>210	Яна ж пустуе ўжо даўно.</p>
<p>Яе пажар — для ўсіх загадка,</p>
<p>Ды ясна ўсім было адно:</p>
<p>Яна з наўмыснага падпалу</p>
<p>Пайшла, як свечка, ў вышыню</p>
<p>У ранні час, у цішыню,</p>
<p>Калі ўся вёска крэпка спала.</p>
<p> </p>
<p> </p>
<h4><a id="chapter301"></a>19</h4>
<p> </p>
<p>А дзед Куцейка мнагазначна</p>
<p>Трасе старою галавой:</p>
<p>Ой, будзе, будзе ўсім нясмачна —</p>
<p>220	Ім грозіць ліха булавой!</p>
<p>Нядобры знак здарэнне гэта,</p>
<p>I з нагляданняў знае дзед:</p>
<p>Такі пажар ды сярод лета —</p>
<p>Адзнака ліха, нейкіх бед.</p>
<p>Калі ж бяда расчыніць дзверы,</p>
<p>Дык верце, людзі, што яна —</p>
<p>Ваўчыца тая, што адна</p>
<p>Капэлю водзіць ваўкоў шэрых.</p>
<p> </p>
<p> </p>
<h4><a id="chapter302"></a>20</h4>
<p> </p>
<p>Ды дзед бярэцца за работу,</p>
<p>230	Касу вымае з-пад страхі,</p>
<p>Садзіцца важна каля плоту,</p>
<p>Дзе разрасліся лапухі.</p>
<p>Стаіць калодка там старая,</p>
<p>Каля калодкі чурбанок,</p>
<p>I дзед работу расчынае.</p>
<p>Гамоніць звонка малаток.</p>
<p>Касу дзед клепе ды варожыць —</p>
<p>I што ж яно будзе далей?</p>
<p>Якіх чакаць яшчэ падзей?</p>
<p>240	I дзеда цёмны страх трывожыць.</p>
<p> </p>
<p> </p>
<h4><a id="chapter303"></a>21</h4>
<p> </p>
<p>А па пасёлку ходзяць чуткі,</p>
<p>Што Богут сам зрабіў падпал.</p>
<p>Выжыга ён, прайдоха гнуткі,</p>
<p>Збіраць умее капітал.</p>
<p>Чаго туляўся ўціхамоўку?</p>
<p>Ужо ж насіў яго не Бог.</p>
<p>За хатку лепш узяць страхоўку,</p>
<p>Чым за яе плаціць налог.</p>
<p>Нябось не спіць людское вока.</p>
<p>250  Хоць шмат на свеце ёсць маны,</p>
<p>Для праўды ж — не — няма труны:</p>
<p>3 вады ўсплыве яна і з мроку.</p>
<p> </p>
<p> </p>
<h4><a id="chapter304"></a>22</h4>
<p> </p>
<p>Але вастрэй за ўсіх Марына</p>
<p>Адчула весці пра пажар:</p>
<p>Якая б ні была прычына,</p>
<p>А іх паставяць пад удар.</p>
<p>Жылі яны там, не плацілі,</p>
<p>Адтуль сышлі тайком сюды,</p>
<p>А зрок свой воўчы на Даніле,</p>
<p>260	Даўно спыняе гад руды.</p>
<p>Адно збавенне ёсць, быць можа,—</p>
<p>Данілы дома не было:</p>
<p>Ён у суседняе сяло</p>
<p>Сабраўся ўчора ў падарожжа.</p>
<p> </p>
<p> </p>
<h4><a id="chapter305"></a>23</h4>
<p> </p>
<p>Яна гадае так і гэтак,</p>
<p>Ды страх не можа адагнаць:</p>
<p>Калі захочуць, знойдуць сведак —</p>
<p>Купіць іх можна і прадаць.</p>
<p>Трывожна ў сэрцы, неспакойна,</p>
<p>270	I ўсё — з-за хаты рыбака,</p>
<p>I гне яе цяжар падвойны</p>
<p>I за Данілу і сынка.</p>
<p>— Ну што, сынок мой: пагуляем?</p>
<p>То дай жа ручанькі свае.</p>
<p>Сынок ёй ручкі падае,</p>
<p>А вочкі свецяць ясным маем.</p>
<p> </p>
<p> </p>
<h4><a id="chapter306"></a>24</h4>
<p> </p>
<p>Яна бярэ сынка, цалуе:</p>
<p>— Ну, пойдзем татку сустракаць</p>
<p>Ды возьмем конаўку малую —</p>
<p>280 Чарнічка стала паспяваць.</p>
<p>Расце хлапчынка. Ён умее</p>
<p>Сказаць і «мама», «дай» і «на»,</p>
<p>Ён гордасць матчына, надзея —</p>
<p>Як не пацешыць пестуна?</p>
<p>Яны ідуць. Хоць з ім матуля</p>
<p>На момант сэрца адвядзе</p>
<p>У гэтай прыкрасці-бядзе,</p>
<p>I к сэрцу сына яна туліць.</p>
<p> </p>
<p> </p>
<h4><a id="chapter307"></a>25</h4>
<p> </p>
<p>3 пасёлку выйшлі яны ў поле,</p>
<p>290	Адтуль на сцежачку ды ў бор.</p>
<p>I тут на сонцы, на прыволлі</p>
<p>У іх павёўся разгавор:</p>
<p>«Згледзіць майго сына</p>
<p>Дзятлік рабенькі.</p>
<p>Стук! стук! стук! спытае —</p>
<p>Хто гэта маленькі?</p>
<p>Запытае ў лесе</p>
<p>Заінька шэры:</p>
<p>Як завешся, хлопчык?</p>
<p>300		Скажаш ты: Валерык».</p>
<p> </p>
<p>4/ІІ–13/ІІ 1941 г.</p>
<p> </p>
<p> </p>
<h3><a id="chapter308"></a>Раздзел   XIII</h3>
<p> </p>
<p> </p>
<h4><a id="chapter309"></a>1</h4>
<p> </p>
<p>Ці я адзін, ці я на людзях,</p>
<p>А з імі ў думках я жыву.</p>
<p>Яны мой чуткі сон марудзяць,</p>
<p>Трывожаць сэрца, галаву.</p>
<p>Яшчэ ж дарогу немалую</p>
<p>Павінен з імі я прайсці.</p>
<p>Я пракляну іх долю злую,</p>
<p>А радасць мушу ім знайсці.</p>
<p>Я зноў да вас, мае героі,</p>
<p>10	Мае тры блізкія душы,</p>
<p>Іду цішком у Пётрушы,</p>
<p>Бо сэрца ваша ў непакою.</p>
<p> </p>
<p> </p>
<h4><a id="chapter310"></a>2</h4>
<p> </p>
<p>Яны ў каморцы крэпка спалі,</p>
<p>Бо крэпак сон перад зарой,</p>
<p>А сны іх неслі кудысь далей,</p>
<p>Ласкалі звадлівай рукой.</p>
<p>Марына хату сваю сніла,</p>
<p>Зямлі кавалак удалы.</p>
<p>У вольным краю быў Даніла,</p>
<p>20   I штосьці сніў сваё малы.</p>
<p>А ў гэты час ім у вароты</p>
<p>Украдкам стукае бяда:</p>
<p>Паліцыянтаў чарада,</p>
<p>Як сват, да іх ідзе ў залёты.</p>
<p> </p>
<p> </p>
<h4><a id="chapter311"></a>3</h4>
<p> </p>
<p>Акружан двор, закрыты ходы.</p>
<p>Каля акон, каля дзвярэй</p>
<p>Стаяць гвалтоўнікі свабоды</p>
<p>I не спускаюць з іх вачэй.</p>
<p>А двое стукаюць у дзверы,</p>
<p>30	Нахабна пруцца ў мірны дом.</p>
<p>Відаць, ліхія ў іх намеры,</p>
<p>Калі так лезуць напралом.</p>
<p>— Хто там? — з сяней пачуўся голас.</p>
<p>Трывога, страх у ім чуцён.</p>
<p>3 двара ж яму зусім не ў тон</p>
<p>Стук узмацняецца раз-пораз.</p>
<p> </p>
<p> </p>
<h4><a id="chapter312"></a>4</h4>
<p> </p>
<p>Бубняць у дзверы, як у бубен,</p>
<p>Аж рэха коціцца пад гай.</p>
<p>Пагрозы, лаянка на губе</p>
<p>40   I грубы воклік: «Адчыняй!»</p>
<p>— Да нас, Данілка!.. Ох, о Божа!.</p>
<p>— Ты супакойся, не крычы:</p>
<p>Ні плач, ні крык твой не паможа –</p>
<p>Спажывы прагнуць крумкачы.</p>
<p>У хаце сполах, перапуды,</p>
<p>Усе трасуцца і дрыжаць,</p>
<p>Як пад касою сенажаць,</p>
<p>Ды не падзенешся нікуды.</p>
<p> </p>
<p> </p>
<h4><a id="chapter313"></a>5</h4>
<p> </p>
<p>Даніла дзверы адчыняе</p>
<p>50	I падаецца сам убок.</p>
<p>Рашуча ў сені ўходзіць зграя,</p>
<p>I гулка тухкае іх крок.</p>
<p>Вайшлі, стаяць перад каморай.</p>
<p>— А хто тут ест Даніла Смык? —</p>
<p>Пытае ўладна пан Пшэбора: —</p>
<p>Што ж пан маўчыць? Згубіў язык?</p>
<p>— Даніла я. Што трэба пану?</p>
<p>—То пан убачыць хутка сам...</p>
<p>—Пан Гжыб! Няхай пан гляне там,</p>
<p>60	А ў іх халупу сам я гляну.</p>
<p> </p>
<p> </p>
<h4><a id="chapter314"></a>6</h4>
<p> </p>
<p>Паны паволі, урачыста,</p>
<p>Без тараплівай сумятні</p>
<p>Усё варочалі начыста,</p>
<p>Не прапускалі ані-ні</p>
<p>Ні кожнай шчылінкі, ні рэчы.</p>
<p>Падушкі трэслі, сеннікі,</p>
<p>Былі ў падпечку і на печы,</p>
<p>Настольнік мялі, ручнікі,</p>
<p>У сцены стукалі, ў падлогу,</p>
<p>70	За бэлькі лазілі, пад столь,</p>
<p>I ў кадубу ўзбівалі соль,</p>
<p>Святых ашчупалі і Бога.</p>
<p> </p>
<p> </p>
<h4><a id="chapter315"></a>7</h4>
<p> </p>
<p>Злажыўшы рукі, як на модлы,</p>
<p>Прыпёршыся каля сцяны,</p>
<p>Глядзіць Марына, як іх кодла</p>
<p>Трасуць, варочаюць паны.</p>
<p>Чаго шукаюць, што ў іх мыслях?</p>
<p>I страшна ёй — не за сябе,</p>
<p>I віткі-космы яе звіслі,</p>
<p>80	Як тыя голькі на вярбе.</p>
<p>Маўчыць Даніла, бледны, хмуры.</p>
<p>У хатцы жудзь, у хатцы ціш,</p>
<p>I толькі іх сынок-малыш</p>
<p>Спіць і не чуе цёмнай буры.</p>
<p> </p>
<p> </p>
<h4><a id="chapter316"></a>8</h4>
<p> </p>
<p>І дзед Куцейка для прыліку</p>
<p>Прысутны тут, як паняты.</p>
<p>Маўчыць і ён, як без'языкі,</p>
<p>Бо што казаць ім будзеш ты?</p>
<p>Стаіць ён, сумны і маўклівы,</p>
<p>90	Але на ўвагу ўсё бярэ.</p>
<p>А думкі роем мітуслівым</p>
<p>Гуляюць тут і на дварэ.</p>
<p>Шкада іх, бедных! За самога</p>
<p>Таксама возьме часам страх:</p>
<p>А што, калі за адзін мах</p>
<p>Прыцісне пан і панятога?</p>
<p> </p>
<p> </p>
<h4><a id="chapter317"></a>9</h4>
<p> </p>
<p>Хто апісаць Пшэбору можа,</p>
<p>Калі ён вобыскі вядзе?</p>
<p>Ён нібы правіць службу божжу,</p>
<p>100	Як пробашч-ксёндз на калядзе.</p>
<p>I сам ён строгі і няўмольны,</p>
<p>Бо сілу мае ўжо не ён.</p>
<p>I ў тых учынках сам нявольны,</p>
<p>Бо над усім стаіць закон.</p>
<p>I ён сваім уласным вокам</p>
<p>Ацэніць кожную тут рэч:</p>
<p>Ён — Польшчы-маткі шчыт і меч</p>
<p>I носіць меч той ненарокам.</p>
<p> </p>
<p> </p>
<h4><a id="chapter318"></a>10</h4>
<p> </p>
<p>Даніла сочыць і мяркуе —</p>
<p>110	А чым жа скончыцца наскок?</p>
<p>Дарэмна, пане: іх бракуе —</p>
<p>Лістовак грэшных і кніжок!</p>
<p>Яны не тут, яны далёка,</p>
<p>I як вачэй, панок, ні жмур,</p>
<p>Не знойдзе сышчыцкае вока</p>
<p>Яго лістовак і брашур.</p>
<p>Але на сэрцы цяжка, смутна,</p>
<p>I ён упэўнены ў адным:</p>
<p>Граза збіраецца над ім,</p>
<p>120	Гром грымнуць можа памінутна.</p>
<p> </p>
<p> </p>
<h4><a id="chapter319"></a>11</h4>
<p> </p>
<p>Марыны, сына яму шкода.</p>
<p>А як пакутуе яна!</p>
<p>Як цяжка гэта ёй прыгода!</p>
<p>Сама бялей ад палатна.</p>
<p>А гляне зрэдку яму ў вочы —</p>
<p>Ну, проста томіцца душа...</p>
<p>Ох, сэрца добрае жаночча!</p>
<p>А як сабою хараша!</p>
<p>А пан Пшэбора, як той ідал,</p>
<p>130	I ў бок іх нават не зірне,</p>
<p>У скрыні шворыцца на дне,</p>
<p>Глядзіць на ўсё з такой агідай.</p>
<p> </p>
<p> </p>
<h4><a id="chapter320"></a>12</h4>
<p> </p>
<p>I як ні крыўдна, ні балюча:</p>
<p>Варваўся, гад, у дом чужы,</p>
<p>Перабірае ўсе анучы,</p>
<p>Нібы ён тут што палажыў!</p>
<p>Залез у скрыню, як зладзюга,—</p>
<p>Ну, аж варочае нутро,</p>
<p>Заціснуў іх у вузел туга,</p>
<p>140	Капае скарб іх і дабро.</p>
<p>У душу ўлазіць з брудным ботам,</p>
<p>Жыццё атручвае, як гад.</p>
<p>Пракляты ж будзь ты, панскі лад,</p>
<p>Дзе права правяць абармоты!</p>
<p> </p>
<p> </p>
<h4><a id="chapter321"></a>13</h4>
<p> </p>
<p>Ужо і сонца стрэлы-косы</p>
<p>У свет пускае з-за лясоў,</p>
<p>Агнём вясёлак ззяюць росы</p>
<p>У моры жытніх каласоў.</p>
<p>Там, за акном, бясконцым гмахам</p>
<p>150	Ідзе прастор ва ўсе краі,</p>
<p>I кліча луг мядовым пахам</p>
<p>Кузурак рэзвыя раі.</p>
<p>Гудзе зямля, звіняць прасторы</p>
<p>На свой стары, спрадвечны лад.</p>
<p>Выходзяць людзі з душных хат,</p>
<p>Яны ж зачынены ў каморы.</p>
<p> </p>
<p> </p>
<h4><a id="chapter322"></a>14</h4>
<p> </p>
<p>Калі ж канец той капаніне?</p>
<p>Калі іх вынесе вон чорт?</p>
<p>Калі кватэру іх пакіне</p>
<p>160	Сабака гэты, панскі хорт?</p>
<p>I ў ход падзей прыходзіць змена:</p>
<p>Глядзяць — ідзе з сяней пан Гжыб,</p>
<p>Тупое панскае палена.</p>
<p>Вайшоў і вочкамі лып-лып!</p>
<p>На гладкім твару здавальненне</p>
<p>I хітры-хітранькі смяшок —</p>
<p>Папаўся, міленькі дружок:</p>
<p>Праступнік злоўлен без сумнення.</p>
<p> </p>
<p> </p>
<h4><a id="chapter323"></a>15</h4>
<p> </p>
<p>I да Пшэборы ён фарсіста</p>
<p>170	Ідзе са скруткам у руках,</p>
<p>Кладзе на стол яго ўрачыста.</p>
<p>— Забач, пан, цо: «Чырвоны шлях»!</p>
<p>I ног не чуе пад сабою.</p>
<p>Ён дакладае нараспеў:</p>
<p>«Зналязлэм, пане, пад страхою.</p>
<p>I хітра схована, пся крэў!»</p>
<p>Даніла ўраз змяніўся з твару,</p>
<p>Не сцерпеў, крыкнуў: — Фальш, мана!</p>
<p>Тут правакацыя адна,</p>
<p>180	Каб толькі выхапіць ахвяру.</p>
<p> </p>
<p> </p>
<h4><a id="chapter324"></a>16</h4>
<p> </p>
<p>Яны ж з абразлівай усмешкай</p>
<p>Зірнулі толькі на яго.</p>
<p>— Суйміся, пан! Скуль тая спешка?</p>
<p>Нашто ўскладаць грэх на каго?</p>
<p>I пан Пшэбора дзелавіта</p>
<p>Пачаў брашуры разглядаць,</p>
<p>Чытаць уголас ядавіта,</p>
<p>Лісток за лісцікам гартаць</p>
<p>I так насмешліва тлумачыць,</p>
<p>190	На бальшавіцкі стаўшы грунт,</p>
<p>К яднанню заклік і на бунт,</p>
<p>I бальшавіцкія задачы.</p>
<p> </p>
<p> </p>
<h4><a id="chapter325"></a>17</h4>
<p> </p>
<p>Цяжкая, прыкрая хвіліна!..</p>
<p>О, як прыніжан чалавек!</p>
<p>Чаму пад горкаю асінай</p>
<p>Не захлынуўся гэты здзек?</p>
<p>Гарыць душа і кроў ад болю</p>
<p>Ад гэтых плоскіх слоў тупіц,</p>
<p>Што топчуць годнасць тваю, волю</p>
<p>200	I радасць чыстых зараніц.</p>
<p>Дзед толькі вочы пераводзіць</p>
<p>То на яго, то на яе,</p>
<p>Ні слоў, ні мыслей нестае —</p>
<p>I што сказаць у той прыгодзе?</p>
<p> </p>
<p> </p>
<h4><a id="chapter326"></a>18</h4>
<p> </p>
<p>Нарэшце кончыў пан Пшэбора</p>
<p>Чытанне кніг і іх разгляд,</p>
<p>Бярэ пісарскія прыборы</p>
<p>I піша нудны свой трактат.</p>
<p>Ён не спяшаецца нарочна,</p>
<p>210	Каб асалоду мець даўжэй.</p>
<p>Яму прыемна, відавочна,</p>
<p>Памучыць змучаных людзей.</p>
<p>Скрыпіць пяро, і ў гэтым скрыпе</p>
<p>Чуваць канец, але які?</p>
<p>Чаго чакаць ад той рукі,</p>
<p>Што на паперы знакі сыпе!</p>
<p> </p>
<p> </p>
<h4><a id="chapter327"></a>19</h4>
<p> </p>
<p>I ён канчае, ставіць кропку;</p>
<p>Чытае моўчкі пратакол</p>
<p>I моршчыць розуму каробку,</p>
<p>220	Удумна зрок спусціўшы ў дол,</p>
<p>А потым кліча панятога</p>
<p>Засведчыць гэты акт «святы»,</p>
<p>I там, дзе подпіс, крыж убогі</p>
<p>Стаўляе крыва паняты.</p>
<p>— Цяпер усё ў належным стане! —</p>
<p>I ўстаў Пшэбора з-за стала,</p>
<p>I цішу тне яго страла:</p>
<p>— Ну што ж, збірацца будзем, пане!</p>
<p> </p>
<p> </p>
<h4><a id="chapter328"></a>20</h4>
<p> </p>
<p>Замлела сэрца у Данілы,</p>
<p>230	I пацямнеў свет у вачах,</p>
<p>I перад ім глухі, панылы</p>
<p>I невядомы ўстае шлях.</p>
<p>Нібы аглушана Марына,</p>
<p>На грудзі падае яму.</p>
<p>— Данілка, родны!.. Сіраціна!</p>
<p>Каму ж пажаліцца, каму?</p>
<p>— Не плач! Ну, глупства. Я вярнуся.</p>
<p>Бо праўда ёсць... вер... памятай.</p>
<p>Бяруць мяне... ну што ж! Няхай:</p>
<p>240	Я пад няпраўдай не сагнуся.</p>
<p> </p>
<p> </p>
<h4><a id="chapter329"></a>21</h4>
<p> </p>
<p>— Даволі, хопіць меладрамы!..</p>
<p>Пан Гжыб, «заволай» вартавых!</p>
<p>Два паліцэйскія з-за брамы</p>
<p>Ідуць панурыя да іх.</p>
<p>— Збяры яго ў дарогу, служка, —</p>
<p>Гаворыць ціха паняты.</p>
<p>Яна бярэ кусок асушка,</p>
<p>Хлябок апошні з каліты,</p>
<p>У торбу суне зрэб'я пару...</p>
<p>250	Што ж больш? Не ведае сама.</p>
<p>Адзене панская турма</p>
<p>Ці абдзярэ сваю ахвяру.</p>
<p> </p>
<p> </p>
<h4><a id="chapter330"></a>22</h4>
<p> </p>
<p>Апошні акт у першай з'яве:</p>
<p>Падаць руку і ставіць крыж.</p>
<p>На ложы сну, чужы той справе,</p>
<p>Сніць сны шчаслівыя малыш.</p>
<p>Дыханне роўнае, і шчокі</p>
<p>Гараць румянкам веснавым,</p>
<p>А ён, журботны, адзінокі,</p>
<p>260	Схіліўся моўчкі над малым.</p>
<p>Якое скажаш яму слова?</p>
<p>Нашто трывожыць мірны сон?..</p>
<p>Калі яго пабачыць ён?</p>
<p>Сляза з вачэй паплыць гатова.</p>
<p> </p>
<p> </p>
<h4><a id="chapter331"></a>23</h4>
<p> </p>
<p>Стаіць над хлопчыкам, пахілы,</p>
<p>Вачэй не можа адвясці,</p>
<p>Прынік губамі...— Бывай, мілы!</p>
<p>Дужай, гадуйся і расці...</p>
<p>Марына слёз стрымаць не можа,</p>
<p>270	Утупіў вочы паняты,</p>
<p>А голас, жорсткі і варожы,</p>
<p>Гудзе назолаю слаты:</p>
<p>— Час! Час! — Вядуць яго з каморы;</p>
<p>Пан Гжыб уперадзе. 3 бакоў</p>
<p>Ідуць дзве пары палякоў,</p>
<p>А замыкае пан Пшэбора.</p>
<p> </p>
<p> </p>
<h4><a id="chapter332"></a>24</h4>
<p> </p>
<p>На балоце нікнуць лозы,</p>
<p>Вецер ломіць гай.</p>
<p>Цень плыве з Картуз-Бярозы,</p>
<p>280	Засцілае край.</p>
<p>Звесіў дзюб крывы панура</p>
<p>Белы кат-арол,</p>
<p>Пачакай, пан, дзьмухне бура,</p>
<p>Страціш панскі стол!</p>
<p>Свеціць сонца ў ясным небе,</p>
<p>Носіць ясны дзень,</p>
<p>Дуб расце на роднай глебе,</p>
<p>Цвёрды, як крамень.</p>
<p> </p>
<p> </p>
<h4><a id="chapter333"></a>25</h4>
<p> </p>
<p>Ідзе Даніла пад канвоем,</p>
<p>290	    Пераступае свой парог —</p>
<p>Хіба пажаліцца тым хвоям,</p>
<p>Што абступаюць край дарог?</p>
<p>Пуцінак многа ва ўсе бокі,</p>
<p>А ён дыбае па адной</p>
<p>Сярод чужынцаў, адзінокі,</p>
<p>Панікшы хмура галавой.</p>
<p>Ён — сук дубовы, што ад дуба</p>
<p>Адсек бязлітасны тапор:</p>
<p>Зачынен сонечны прастор,</p>
<p>300	Чужая воля гоніць груба.</p>
<p> </p>
<p>13/ІІІ–6/IV 1941 г.</p>
<p> </p>
<p> </p>
<h3><a id="chapter334"></a>Раздзел   XIV</h3>
<p> </p>
<p> </p>
<h4><a id="chapter335"></a>1</h4>
<p> </p>
<p>Стаіць Марына ўскрай дарогі</p>
<p>На жоўтай горцы пад сасной.</p>
<p>Ляжаць знямелыя разлогі —</p>
<p>I ён з вачэй знік, і канвой.</p>
<p>У жалю-роспачы рукою</p>
<p>Шурпаты комель абняла</p>
<p>I прытулілася шчакою</p>
<p>Да абгарэлага ствала.</p>
<p>Яна ўсе выплакала слёзы,</p>
<p>10	Але не стала ёй лягчэй.</p>
<p>Няма ні ўцехі, ні надзей,</p>
<p>Пабілі рунь яе марозы.</p>
<p> </p>
<p> </p>
<h4><a id="chapter336"></a>2</h4>
<p> </p>
<p>Прыйшла ў каморку, а з калыскі</p>
<p>Сынок ёй голас падае,</p>
<p>Такі знаёмы, такі блізкі,</p>
<p>Што гэтак радуе яе.</p>
<p>Яна падходзіць тарапліва</p>
<p>І нахіляецца над ім,</p>
<p>Глядзіць журботна і тужліва</p>
<p>20	І горам дзеліцца з малым.</p>
<p>— Устаў, сынок мой! А дзе ж тата?</p>
<p>Адны, сыночак, мы, адны!</p>
<p>Забралі татку ў нас паны,</p>
<p>Асірацела наша хата.</p>
<p> </p>
<p> </p>
<h4><a id="chapter337"></a>3</h4>
<p> </p>
<p>Ох мой маленькі, мой блазнотка!</p>
<p>Як будзем жыць мы без яго?</p>
<p>І дзе мы знойдзем заработкаў?</p>
<p>Куды мы пойдзем? Да каго?</p>
<p>Глядзіць ён пільна мамцы ў вочы,</p>
<p>30	Не разумее гэтых слоў.</p>
<p>Праспаўся хлопчык, есці хоча,</p>
<p>3 калыскі вылезці гатоў.</p>
<p>Расце дзіцятка неўзаметкі,</p>
<p>На ногі пробуе сам стаць.</p>
<p>I так пацешна пазіраць,</p>
<p>Калі крок першы робяць дзеткі!</p>
<p> </p>
<p> </p>
<h4><a id="chapter338"></a>4</h4>
<p> </p>
<p>Яна малога пакарміла.</p>
<p>— Ну, сядзь жа, коцік, пагуляй.</p>
<p>Ёй сумна ў хаце і няміла,</p>
<p>40   I жаласць плёскае праз край.</p>
<p>Зірнула — ўсё параскідана,</p>
<p>Усё павернута ўверх дном.</p>
<p>I пахадзіла ж рука пана!</p>
<p>Ох, учынілі ёй пагром!</p>
<p>Ды лепш бы ўсё яны забралі,</p>
<p>Пусцілі б толькі іх жывых</p>
<p>У рызах латаных старых,</p>
<p>Але няма ў іх сэрца, жалю!</p>
<p> </p>
<p> </p>
<h4><a id="chapter339"></a>5</h4>
<p> </p>
<p>Парадкуе свой скарб Марына,</p>
<p>50	Цяпер утраціў ён цану.</p>
<p>Яна складае яго ў скрыню,</p>
<p>А думку думае адну:</p>
<p>Дзе і ў каго шукаць парады?</p>
<p>Куды пайсці? Каго прасіць?</p>
<p>I гэты вузел цёмнай здрады</p>
<p>На сэрцы каменем вісіць.</p>
<p>Пан Богут ёй прыйшоў на думку:</p>
<p>А можа б ён знайшоў ключы,</p>
<p>Як ёй у горы памагчы,</p>
<p>60	I даў бы раду для ратунку?</p>
<p> </p>
<p> </p>
<h4><a id="chapter340"></a>6</h4>
<p> </p>
<p>Яна той час прыпамінае,</p>
<p>Калі хадзіла ў панскі двор,</p>
<p>Драбніц ніякіх не мінае —</p>
<p>Намёк двухсэнсны, разгавор…</p>
<p>Ой, не: не хіліць і не вабіць</p>
<p>Ліхі, няшчыры дабрадзей.</p>
<p>Праціўна гэтай слізкай жабе</p>
<p>Раскрыць душу сваю ў бядзе.</p>
<p>I што ён скажа? Насмяецца</p>
<p>70	I ў бруд у свой яе займе —</p>
<p>Яму мужчынскае на ўме —</p>
<p>Няхай ён лепей захлынецца!</p>
<p> </p>
<p> </p>
<h4><a id="chapter341"></a>7</h4>
<p> </p>
<p>Каморка, прыбраная дбала,</p>
<p>Свой від ранейшы прыняла,</p>
<p>Але Марыне ўцехі мала,</p>
<p>I хата стала не міла.</p>
<p>Народ увесь на сенакосе,</p>
<p>Схадзіць хіба і ёй туды,</p>
<p>Пачуць бы, можа, што ўдалося,</p>
<p>80	На троп напасці, на сляды?</p>
<p>Марына з бабкай Евай дружыць,</p>
<p>А бабка з граблямі адна,</p>
<p>Работы хопіць да цямна,</p>
<p>К таму ж яна не так і дужа.</p>
<p> </p>
<p> </p>
<h4><a id="chapter342"></a>8</h4>
<p> </p>
<p>Яны ўдваіх, сынок і маці,</p>
<p>3 двара ідуць у бок ракі</p>
<p>На зыбкі мосцік міма гаці,</p>
<p>Дзе разрасліся хмызнякі.</p>
<p>А сонца жарыць, млеюць далі,</p>
<p>90	I парнасць землю абняла.</p>
<p>3 хваёвых ран, як слёзы жалю,</p>
<p>Бурштынам сочыцца смала.</p>
<p>А там, на захадзе паўднёвым,</p>
<p>Дзе луг увенчваюць дубы,</p>
<p>Плывуць мядзяныя клубы,</p>
<p>I громаў чуюцца размовы.</p>
<p> </p>
<p> </p>
<h4><a id="chapter343"></a>9</h4>
<p> </p>
<p>За рэчкай луг, такі духмяны.</p>
<p>Пад самы лес бягуць шнуры,</p>
<p>I брыюць спрытна без заганы</p>
<p>100	Зялёны дол гаспадары.</p>
<p>Грабцы — дзяўчаты, маладзіцы —</p>
<p>Штораз варушацца жывей,</p>
<p>Бо чуюць голас навальніцы,</p>
<p>А хмары сунуцца бліжэй.</p>
<p>У бабкі Евы, ой, няўпраўка:</p>
<p>Замочыць дождж яе мурог,</p>
<p>А ён, зялёненькі, падсох —</p>
<p>Ну, як кудзеля тая траўка.</p>
<p> </p>
<p> </p>
<h4><a id="chapter344"></a>10</h4>
<p> </p>
<p>I вось Марына падбягае</p>
<p>110	На дапамогу ў самы час,</p>
<p>А ў часе помач — дарагая,</p>
<p>Што ўжо засведчана не раз.</p>
<p>Пайшла работа дружна, швыдка,</p>
<p>Сянцо зграбаюць у валкі</p>
<p>I ставяць копу ўвачавідкі,</p>
<p>А дождж ужо каля ракі,</p>
<p>Шуміць, гудзе. Заслонай белай</p>
<p>Дубы акрыліся, кусты,</p>
<p>I лінуў дождж, буйны, густы,</p>
<p>120	I ўсё навокал зашумела.</p>
<p> </p>
<p> </p>
<h4><a id="chapter345"></a>11</h4>
<p> </p>
<p>Работа спынена не ў пору,</p>
<p>Але няма чаго тужыць:</p>
<p>Не воўк работа, як гавораць,</p>
<p>I ў лес яна не пабяжыць.</p>
<p>I ўсё ідзе сваёй ступою —</p>
<p>Няхай і дожджык пашуміць,</p>
<p>А ў дожджык добра пад капою</p>
<p>I прыдрамаць і гаманіць.</p>
<p>Сядзяць Марына і старая,</p>
<p>130	У іх каханак-пестунок,</p>
<p>Ён тут — уцеха для жанок</p>
<p>I іх згрызоты разганяе.</p>
<p> </p>
<p> </p>
<h4><a id="chapter346"></a>12</h4>
<p> </p>
<p>Яму так хочацца на волю</p>
<p>3 пахучай вылезці нары:</p>
<p>Не бачыў ён яшчэ ніколі,</p>
<p>Як «плюх-плюх» падае з гары.</p>
<p>Усё тут нова, незнаёма:</p>
<p>I гул, і грукат, і агні,</p>
<p>I ён імкнецца несвядома</p>
<p>140	Пазнаць таемнасць шырыні.</p>
<p>Праходзіць хмара грозным валам,</p>
<p>Далей разгортвае свой шчыт.</p>
<p>Сям-там праглядвае блакіт —</p>
<p>Нябёс умытыя прагалы.</p>
<p> </p>
<p> </p>
<h4><a id="chapter347"></a>13</h4>
<p> </p>
<p>О летні час! дзяцінства мары</p>
<p>І вы, няспраўджаныя сны!</p>
<p>Жывуць у сэрцы вашы чары,</p>
<p>Як водблеск вечнае вясны.</p>
<p>Яны так вабяць, так хвалююць</p>
<p>150	Сваім прасторам, глыбінёй</p>
<p>I вобраз лета мне малююць</p>
<p>Непераймальнаю рукой.</p>
<p>Па гэты час я ў захапленні</p>
<p>Ад гулкіх летніх навальніц,</p>
<p>Ад грозных хмар і бліскавіц —</p>
<p>У іх мне свецяцца праменні.</p>
<p> </p>
<p> </p>
<h4><a id="chapter348"></a>14</h4>
<p> </p>
<p>Драбнее дожджык.Хмара далей</p>
<p>Плыве, спусціўшы свой паром,</p>
<p>I сыпле срэбра, бы каралі,</p>
<p>160	На дол нязлічаным дабром.</p>
<p>Грабцам пярэдышка сягоння.</p>
<p>Марына з бабкай пад капой</p>
<p>Яшчэ сядзяць, яшчэ гамоняць,</p>
<p>Гамонку змочваюць слязой.</p>
<p>Няма Данілкі! ох, бядача!</p>
<p>I як то здарыцца магло,</p>
<p>Што кніжкі знойдзены ў яго?</p>
<p>Падкінуў хтось іх, не іначай.</p>
<p> </p>
<p> </p>
<h4><a id="chapter349"></a>15</h4>
<p> </p>
<p>Марыну бабка суцяшае,</p>
<p>170	Каб горкі сум развеяць ёй.</p>
<p>А ці ён вернецца? хто знае —</p>
<p>Надзея слабая ў самой.</p>
<p>Ды час жа прыйдзе нейкай змене,</p>
<p>А праўда выплыве са дна.</p>
<p>Хто можа ведаць, што нас стрэне?</p>
<p>Нам прышласць наша не відна.</p>
<p>Рабіць жа нешта трэба, пэўна:</p>
<p>Бяда не збудзецца слязьмі,</p>
<p>Пайсці параіцца з людзьмі,</p>
<p>180	I ключык знойдзеш неспадзеўна.</p>
<p> </p>
<p> </p>
<h4><a id="chapter350"></a>16</h4>
<p> </p>
<p>Ужо за мосцікам Марына</p>
<p>Сынка бабулі аддала,</p>
<p>Сама ж пайшла пад азярыну</p>
<p>Сабраць хоць шчаўля да стала.</p>
<p>Мінула зараснік і пуню,</p>
<p>Ідзе, спусціўшы вочы ўніз,</p>
<p>І чуе: “Добры дзень, красуня!”</p>
<p>Стаіць пан Богут і не лыс.</p>
<p>Глядзіць з усмешкаю спагаднай,</p>
<p>190	Але няшчырай, напускной,</p>
<p>Крануў свой вус і кажа ёй:</p>
<p>— Я чуў — у пані не ўсё ладна.</p>
<p> </p>
<p> </p>
<h4><a id="chapter351"></a>17</h4>
<p> </p>
<p>Яна адчула ў сэрцы холад.</p>
<p>Зірнула — смех яго пусты,</p>
<p>I страшна ёй, а навакола</p>
<p>Адны лазовыя кусты.</p>
<p>Марына страх перамагае —</p>
<p>Цікава знаць, што скажа ён.</p>
<p>Праходзіць хвіля і другая,</p>
<p>200	Як нейкі томячы палон.</p>
<p>— Куды ж то пані адна ходзіць?</p>
<p>— А з кім жа болей мне хадзіць?</p>
<p>3 мяне цяпер пан можа кпіць</p>
<p>I без людзей і пры народзе.</p>
<p> </p>
<p> </p>
<h4><a id="chapter352"></a>18</h4>
<p> </p>
<p>— Што пані кажа!.. Ховай Божа!</p>
<p>Каб я падумаць гэтак мог...</p>
<p>Ой, пані, пані! так не гожа:</p>
<p>Я скрыўджан вамі, далібог.</p>
<p>Як можна з пані строіць кпіны?</p>
<p>210	Хутчэй адсохне мне язык,</p>
<p>Чым кпіць з чароўнае жанчыны:</p>
<p>Я, пані, — шляхціц, не мужык, —</p>
<p>Сказаў пан Богут ганарыста: —</p>
<p>I пані бачыць не блазна...</p>
<p>Хіба ж то паніна віна,</p>
<p>Што мела мужа-камуніста?</p>
<p> </p>
<p> </p>
<h4><a id="chapter353"></a>19</h4>
<p> </p>
<p>Марына ўся аж задрыжала,</p>
<p>I жаль пашыб яе і злосць;</p>
<p>Ёй горка так, а ён, завала,</p>
<p>220	Балясы точыць пра мілосць.</p>
<p>— Не маю каяцца ў чым, пане.</p>
<p>Няхай сабе ён камуніст,</p>
<p>Ды гандляваць людзьмі не стане,</p>
<p>Бо ён душой і сэрцам чыст...</p>
<p>Няхай адсохнуць тыя рукі,</p>
<p>Што пахадзілі пад страхой,</p>
<p>Няхай навернуць галавой</p>
<p>Ліхія змоўнікі і сукі.</p>
<p> </p>
<p> </p>
<h4><a id="chapter354"></a>20</h4>
<p> </p>
<p>Сумеўся Богут з неспадзевы,</p>
<p>230	Пагладзіў вус, пачухаў скронь —</p>
<p>Ого, якія яе спевы!</p>
<p>Ох, не кабеціна — агонь!</p>
<p>Каму ж прызначаны праклёны?</p>
<p>Ці ўчынак выкрыт патайны?</p>
<p>Ды без атак і абароны</p>
<p>Няма сапраўднае вайны.</p>
<p>Сабою Богут авалодаў</p>
<p>I пераводзіць ўсё на жарт.</p>
<p>— Сварыцца, пані, нам не варт,</p>
<p>240	Мне ж да душы вас, пані, шкода.</p>
<p> </p>
<p> </p>
<h4><a id="chapter355"></a>21</h4>
<p> </p>
<p>Калі ж я пані чым угневіў,</p>
<p>Прашу прабачыць, дараваць.</p>
<p>Бывае так: і ў добрым севе</p>
<p>Трапляе дзікая трава.</p>
<p>А што да панінага мужа,</p>
<p>То тут дарэмна ваша злосць.</p>
<p>Не бараніце яго дужа:</p>
<p>Дзе ёсць дымок, агонь там ёсць.</p>
<p>Ды мы судзіць яго не будзем:</p>
<p>250	На гэта ёсць панствовы суд,</p>
<p>Дзе справядлівасць знойдзе люд</p>
<p>I сваё слова скажуць суддзі.</p>
<p> </p>
<p> </p>
<h4><a id="chapter356"></a>22</h4>
<p> </p>
<p>Адно б хацеў, каб знала пані:</p>
<p>Дзе можна, там я памагу,</p>
<p>Але ж і пані няхай стане</p>
<p>Крыху на іншую нагу.</p>
<p>Няхай у двор у мой прыходзіць,</p>
<p>Ці граблі возьме, ці пажне,</p>
<p>I вам ніколі не пашкодзіць</p>
<p>260  Быць ласкавейшай да мяне.</p>
<p>I Богут глянуў ёй у вочы</p>
<p>I вус падняў свой угару, —</p>
<p>Ён паказаў ёй шлях к дабру,</p>
<p>Сказаў усё, яна ж — як хоча.</p>
<p> </p>
<p> </p>
<h4><a id="chapter357"></a>23</h4>
<p> </p>
<p>I пакланіўся ганарліва,</p>
<p>Руку паднёс да галавы</p>
<p>Ды йдзе аглядваць пожні, нівы,</p>
<p>Свае лужкі і паплавы.</p>
<p>Глядзіць услед яму Марына,</p>
<p>270	Ёй прыкра і не па сабе —</p>
<p>Жыве ж такая абразіна</p>
<p>3 такою пыхаю на лбе!</p>
<p>I ўсё ж у голаву атруты —</p>
<p>Такі і быў, відаць, разлік —</p>
<p>Ёй хоць адзін шматок пранік,</p>
<p>Каб толькі болей мець пакуты.</p>
<p> </p>
<p> </p>
<h4><a id="chapter358"></a>24</h4>
<p> </p>
<p>У Петрушах настрой прыбіты,</p>
<p>Гудзе, хоць глуха, грамада:</p>
<p>Няма прасветлін, шлях закрыты,</p>
<p>280	Сваволіць панская брыда.</p>
<p>А з сёл, з мястэчак ідуць весці,</p>
<p>Як сон у казках насланы.</p>
<p>Умеюць гнуць, сціскаць і трэсці</p>
<p>Яснавяльможныя паны.</p>
<p>Растуць касцёлы і астрогі,</p>
<p>I чуеш толькі пра суды,</p>
<p>Адно і ведаеш — туды</p>
<p>У Польшчы бітыя дарогі.</p>
<p> </p>
<p> </p>
<h4><a id="chapter359"></a>25</h4>
<p> </p>
<p>У падвячорак да Марыны</p>
<p>290	Лямех Аўген тайком зайшоў,</p>
<p>Не кінуць жа ў бядзе жанчыны,</p>
<p>Сказаць ёй трэба колькі слоў.</p>
<p>Сядзелі, ціха разважалі,</p>
<p>Бо вушы могуць быць і ў сцен.</p>
<p>— Ад пана Богута будзь далей, —</p>
<p>Перасцярог яе Аўген: —</p>
<p>Цябе ж народ адну не кіне,</p>
<p>I хоць жа мы не багачы,</p>
<p>А можам трохі памагчы.</p>
<p>300	Ты ж вернай будзь сваёй сябрыне.</p>
<p> </p>
<p>8-16/IV 1941 г.</p>
<p> </p>
<p> </p>
<h3><a id="chapter360"></a>Раздзел   XV</h3>
<p> </p>
<p> </p>
<h4><a id="chapter361"></a>1</h4>
<p> </p>
<p>Ідзе нявольнік мой, Даніла,</p>
<p>Зацяўшы ў сэрцы горыч, боль...</p>
<p>Прыгожых сноў ты многа сніла,</p>
<p>Жыццём заціснутая голь!</p>
<p>Ды вось заместа іх — этапы,</p>
<p>Шырокі край тваіх пакут.</p>
<p>Глыбокі шрам ад панскай лапы</p>
<p>Ды крыўд, абразы востры жгут.</p>
<p>Глядзіць за ім сурова стража.</p>
<p>10	3 бакоў і ззаду — карабін...</p>
<p>Адзін ты, браце, тут, адзін!</p>
<p>А далей што? Ніхто не скажа.</p>
<p> </p>
<p> </p>
<h4><a id="chapter362"></a>2</h4>
<p> </p>
<p>I дзіўна вось такая дробязь:</p>
<p>Яму прастору крокаў тры,</p>
<p>А воля — тут яна, з ім побач,</p>
<p>Хоць ты рукой яе бяры</p>
<p>I пі з яе жывой крыніцы,</p>
<p>Жывіся сокамі зямлі,</p>
<p>Ды не пяройдзеш той граніцы,</p>
<p>20	Што карабіны правялі.</p>
<p>I ён ідзе. Куды? не знае:</p>
<p>Не сам ідзе — яго вядуць.</p>
<p>Другім канвойнікам здадуць,</p>
<p>I будзе воля гнуць чужая.</p>
<p> </p>
<p> </p>
<h4><a id="chapter363"></a>3</h4>
<p> </p>
<p>Эх, воля, воля!.. А ён скуты,</p>
<p>I рэжуць рукі кандалы.</p>
<p>За кожны рух канвойнік люты</p>
<p>Таўчэ яго пад вокрык злы:—</p>
<p>Ідзь, ідзь, холера, хлопска морда!</p>
<p>30	Свярбіць яна табе, пся косць!</p>
<p>Ён зносіць здзек маўкліва, горда</p>
<p>I не паскардзіцца на млосць.</p>
<p>А пот салёны рэжа вочы,</p>
<p>Абцерці ж ты яго не смей.</p>
<p>Ступай, дзе вузей, дзе шырэй,</p>
<p>Як стража панская захоча.</p>
<p> </p>
<p> </p>
<h4><a id="chapter364"></a>4</h4>
<p> </p>
<p>Хутчэй бы скончыць з тым канвоем,</p>
<p>Не бачыць бы плюгавых рыл,</p>
<p>Не чуць бы лаянкі, пабояў</p>
<p>40	I не глытаць дарожны пыл.</p>
<p>А думак ён сабраць не можа,</p>
<p>I думаць тут няма калі:</p>
<p>А чуць задумаўся — ў бок ложа,</p>
<p>Паскудны крык і штурхялі...</p>
<p>Не цеш сябе дарэмна, браце,</p>
<p>I сілы ўсе свае збяры:</p>
<p>Багаты панскія «дары»,</p>
<p>I многа слёз у іх багацці.</p>
<p> </p>
<p> </p>
<h4><a id="chapter365"></a>5</h4>
<p> </p>
<p>Нарэшце вось яно, мястэчка,</p>
<p>50	Між гор бялее ў паплавах.</p>
<p>Касцёл куртаты па-над рэчкай</p>
<p>I дом. Над ім дзяржаўны сцяг.</p>
<p>У гэтым доме пастарунак.</p>
<p>Адзін канчаецца этап.</p>
<p>Які ж прад'явіцца рахунак?</p>
<p>Аб чым пытаць будзе сатрап?</p>
<p>Сатрапік — франт. Адзет па модзе —</p>
<p>Манішка, гальштук, кацялок.</p>
<p>Такі прыемненькі панок —</p>
<p>60	Стаяць бы толькі ў агародзе.</p>
<p> </p>
<p> </p>
<h4><a id="chapter366"></a>6</h4>
<p> </p>
<p>Гедвіла — агент дэфензівы,</p>
<p>Якіх у панскай Польшчы шмат.</p>
<p>Культурны з віду і пыхлівы</p>
<p>I па натуры сваёй кат.</p>
<p>Узяў ён справу з рук канвоя,</p>
<p>На «вязня» глянуў звысака,</p>
<p>Патрос дакорна галавою</p>
<p>I раптам з палам гусака</p>
<p>Падскочыў злосна да Данілы.</p>
<p>70	— Холера, з лярвы ты байструк!</p>
<p>Схапіў за чуб ды ў сцяну стук!</p>
<p>Такі прыём быў у Гедвілы.</p>
<p> </p>
<p> </p>
<h4><a id="chapter367"></a>7</h4>
<p> </p>
<p>Такім хлябком, такою соляй</p>
<p>Данілу стрэў варшаўскі пёс.</p>
<p>На першы раз з яго даволі,</p>
<p>А потым будзе ўжо дапрос.</p>
<p>Ён папярэдзіў толькі «вязня»</p>
<p>Прызнаць усе свае грахі.</p>
<p>Не скажа праўды, будзе лазня —</p>
<p>80	3 яго ён выб'е ўсе духі.</p>
<p>Пасля тых слоў нападарожных</p>
<p>Кіўнуў ён стражы галавой.</p>
<p>Вядзе Данілу зноў канвой</p>
<p>У каталажку ў дом астрожны.</p>
<p> </p>
<p> </p>
<h4><a id="chapter368"></a>8</h4>
<p> </p>
<p>Вайшлі ў падвал, у сутарэнне.</p>
<p>Вось бакавушка нумар тры.</p>
<p>Аконца-шчыліна ў скляпенні</p>
<p>Так скупа шле святло згары.</p>
<p>Астрожны стораж, гном пануры,</p>
<p>90	Дастаў з-за пояса ключы</p>
<p>I на Данілу зрок сашчурыў —</p>
<p>Ідзі, моў, хлопча, адпачынь!</p>
<p>I скрыгнуў ключ. Замок іржавы</p>
<p>Закашляў хрыпла раз, другі,</p>
<p>А «струж» дадаў сабе вагі:</p>
<p>— Да козы проша, пан ласкавы.</p>
<p> </p>
<p> </p>
<h4><a id="chapter369"></a>9</h4>
<p> </p>
<p>I расчыніў гасцінна дзверы</p>
<p>I потым бразнуў імі зноў.</p>
<p>I ціха стала «на кватэры».</p>
<p>100	Адзін Даніла без паноў.</p>
<p>Ён азірнуўся — пуста, цёмна.</p>
<p>Ступіў адзін крок і — сцяна.</p>
<p>Аконца ў кратах свеціць скромна.</p>
<p>Ен бачыць дошкі тапчана.</p>
<p>Прысеў. Баліць і ные цела.</p>
<p>I рэжуць, ціснуць ланцугі.</p>
<p>Узят ён моцна ў абцугі,</p>
<p>А прышлы час маўчыць знямела.</p>
<p> </p>
<p> </p>
<h4><a id="chapter370"></a>10</h4>
<p> </p>
<p>Ў яго жыцці яшчэ ніколі</p>
<p>110	Такіх дзён доўгіх не было,</p>
<p>Як гэты дзень. Сям'я і воля</p>
<p>I ўсё далёка адплыло.</p>
<p>А можа гэта — сон пачварны?</p>
<p>Ці чмут, ліхімі насланы?</p>
<p>За што пакутуе ён марна?</p>
<p>3 якіх прычын? 3 чыёй віны?</p>
<p>Прызнаць грахі!.. Не, здохнеш, пане,</p>
<p>Варшаўскі кат, прасмердлы струп.</p>
<p>Не вырвеш праўды з маіх губ,</p>
<p>120   Не ўчуеш ты майго прызнання.</p>
<p> </p>
<p> </p>
<h4><a id="chapter371"></a>11</h4>
<p> </p>
<p>О, каб яму ды воля, сіла!</p>
<p>Як адплаціў бы ён за здзек</p>
<p>Панам, іх катам таўстарылым!</p>
<p>Без жалю б рэзаў іх і сек.</p>
<p>Зацяўся хлопец, сціснуў зубы,</p>
<p>Каб сэрца болі заглушыць,</p>
<p>Што як вужакі з-пад падрубы</p>
<p>Паўзуць і віснуць на душы.</p>
<p>А нехта ў вочка заглядае</p>
<p>130	Цішком, як злодзей, як шпіён.</p>
<p>Данілу морыць мутны сон,</p>
<p>I ўсё на момант прападае.</p>
<p> </p>
<p> </p>
<h4><a id="chapter372"></a>12</h4>
<p> </p>
<p>Драмаў ці спаў, а многа, мала,</p>
<p>Ён сам не ведае. Глядзіць —</p>
<p>Яшчэ цямней навокал стала,</p>
<p>I ён губляе думак ніць.</p>
<p>А на дварэ шуміць, плюскоча,</p>
<p>У трубах булькае вада.</p>
<p>I ўспомніў ён свой лёс сірочы.</p>
<p>140	Згрызае, есць яго нуда.</p>
<p>Адзін ён тут у волкім змроку.</p>
<p>I гасне дзень, находзіць ноч.</p>
<p>Ліхтарык свеціцца наўзбоч,</p>
<p>Бы ў цьме зімою воўча вока.</p>
<p> </p>
<p> </p>
<h4><a id="chapter373"></a>13</h4>
<p> </p>
<p>Назаўтра зранку пан Гедвіла</p>
<p>Прывесці «вязня» даў загад.</p>
<p>У «вязня» ў сэрцы штось заныла.</p>
<p>Ды кажа ён: «Трымайся, брат!»</p>
<p>Яго вядуць у пастарунак.</p>
<p>150	Плывуць зялёныя кругі</p>
<p>Ў яго вачах, і ўвесь малюнак</p>
<p>Прымае від цяпер другі.</p>
<p>Стаіць ён супраць кабінета,</p>
<p>Падняць не смее галавы</p>
<p>I чуе — кліча вартавы:</p>
<p>— Да пана следчага з павета!</p>
<p> </p>
<p> </p>
<h4><a id="chapter374"></a>14</h4>
<p> </p>
<p>Сядзіць пан следчы важна ў крэсле.</p>
<p>Такая постаць, такі від!</p>
<p>Нібы яго на трон узнеслі</p>
<p>160	I ён — дзяржавы панскай кіт.</p>
<p>Прад ім ляжыць той самы скрутак,</p>
<p>Што пан Гжыб вывалак з страхі.</p>
<p>Пытае следчы: — Які ж скутак?</p>
<p>Дзе ўзяў «Чырвоныя шляхі»?</p>
<p>I зрокам тонкім, ядавітым</p>
<p>Акінуў з ног да галавы,</p>
<p>Нібы ён знае шлях крывы,</p>
<p>Якім брашуркі раздабыты.</p>
<p> </p>
<p> </p>
<h4><a id="chapter375"></a>15</h4>
<p> </p>
<p>— Раскуйце мне наўперад рукі.</p>
<p>170	За што нашу я ланцугі?</p>
<p>Нявінен я: чужыя штукі —</p>
<p>Падсунуў мне іх хтось другі.</p>
<p>Пан следчы ў добрым быў гуморы.</p>
<p>Ён усміхнуўся.— Так, так, так!..</p>
<p>Ды ты не будзь занадта скоры,</p>
<p>Другіх жа путае, лайдак.</p>
<p>Кажы мне праўду, як прад Богам,</p>
<p>Ты гэтым свой палегчыш лёс.</p>
<p>Брахаць умее кожны пёс,—</p>
<p>180	Зазначыў пан Гедвіла строга.</p>
<p> </p>
<p> </p>
<h4><a id="chapter376"></a>16</h4>
<p> </p>
<p>— Хто перадаў паскудства гэта?</p>
<p>Ды не віляй мне, Божа бронь!</p>
<p>Вачамі бліснуў пан з павета</p>
<p>I ў храпу дзьмухнуў, як той конь.</p>
<p>— Ніхто! Адно я толькі знаю:</p>
<p>Паны падкінулі мне іх.</p>
<p>Гедвіла ўскочыў, бы з адчаю,</p>
<p>Затросся злосна ў адзін міг,</p>
<p>Падбег к Данілу, як шалёны,</p>
<p>190	Кулак яму ў нос ткнуў тугі.</p>
<p>Рвануў Даніла ланцугі,</p>
<p>I кольцы трэснулі са звонам.</p>
<p> </p>
<p> </p>
<h4><a id="chapter377"></a>17</h4>
<p> </p>
<p>Адскочыў следчы ў замяшанні,</p>
<p>Разняў трусліва кулакі.</p>
<p>— За што мяне катуеш, пане?</p>
<p>Завошта чыніш здзек такі?</p>
<p>Упаў Даніла ў злосць, у ярасць,</p>
<p>Уладу страціў над сабой.</p>
<p>— Заб'ю, паскудная ты нарасць!</p>
<p>200	I грозна рушыўся на бой.</p>
<p>На шум, на крык набегла стража.</p>
<p>Глядзіць — павален панскі стол,</p>
<p>А «вязень» пана б'е ў хахол</p>
<p>I кроўю морду яго мажа.</p>
<p> </p>
<p> </p>
<h4><a id="chapter378"></a>18</h4>
<p> </p>
<p>Даніла, мілы мой Даніла!</p>
<p>Ох, натварыў сабе ты бед!</p>
<p>Надоўга панская магіла</p>
<p>Цяпер зачыніць табе свет.</p>
<p>Ён схамянуўся, ды па часе.</p>
<p>210	Яго ж уміг з усіх бакоў</p>
<p>Абсела стража, бы ў папасе</p>
<p>Чароды чорныя гракоў.</p>
<p>Ён рукі ўгору ўзняў пакорна.</p>
<p>На іх абрыўкі кандалоў,</p>
<p>А кроў з-пад кольцаў-абадоў</p>
<p>Цячэ ў рукавы рагай чорнай.</p>
<p> </p>
<p> </p>
<h4><a id="chapter379"></a>19</h4>
<p> </p>
<p>Карысці ж з той пакоры мала:</p>
<p>Яго на дол звалілі з ног.</p>
<p>Таўклі і білі дзе папала,</p>
<p>220	Як хто хацеў і як хто мог.</p>
<p>А ён ляжыць маўклівы, млявы,</p>
<p>Ці то жывы, ці нежывы.</p>
<p>I кроў сцякае на рукавы</p>
<p>3 разбітых губ і галавы.</p>
<p>Яму назад скруцілі рукі</p>
<p>I закавалі іх ізноў,</p>
<p>Самога ж вынеслі далоў,</p>
<p>Каб болей з ім не мець дакукі.</p>
<p> </p>
<p> </p>
<h4><a id="chapter380"></a>20</h4>
<p> </p>
<p>Ляжаў ён тыдні два ў шпіталі,</p>
<p>230	А ўстаў на ногі, як шкілет.</p>
<p>Яго крыху падмацавалі,</p>
<p>Затым адправілі ў павет.</p>
<p>Не так-та лёгка, не так проста</p>
<p>Прайсці этапы да суда.</p>
<p>Прыліпне панская кароста,</p>
<p>Заесць цябе нуда, бяда.</p>
<p>Але сапраўднага дапроса</p>
<p>Яшчэ і блізка не было:</p>
<p>Наперадзе ўсё ліха, зло</p>
<p>240	I здзекі панскага барбоса.</p>
<p> </p>
<p> </p>
<h4><a id="chapter381"></a>21</h4>
<p> </p>
<p>3 Гедвілам новая сустрэча</p>
<p>Характар мела ўжо другі,</p>
<p>Нібы ў ім годнасць чалавечча</p>
<p>Вайшла ў людскія берагі.</p>
<p>I той выпадак недарэчны —</p>
<p>Аб ім так прыкра ўспамінаць —</p>
<p>Ён абышоў лагодна, «гжэчна»,</p>
<p>Бо ж людзям трэба меру знаць.</p>
<p>Навошта ж тыя ўсе пакуты?</p>
<p>250	Нашто піць гора ўсё да дна?</p>
<p>Ён тут, а жонка там адна —</p>
<p>Ёй не ўхіліцца баламуты.</p>
<p> </p>
<p> </p>
<h4><a id="chapter382"></a>22</h4>
<p> </p>
<p>Закон жа строгі і суровы,</p>
<p>Стаіць, як стораж, начаку,</p>
<p>А ўсе абставіны, умовы</p>
<p>Якраз Данілу не ў руку.</p>
<p>Напрыклад: кніжачкі, лістоўкі,</p>
<p>Запіска — вось яна, — пажар,</p>
<p>А да ўсяго яшчэ і «слоўкі» —</p>
<p>260	I вось тваё аблічча, твар.</p>
<p>А голых слоў, як «знаць не знаю»,</p>
<p>«Нявінен я», «то — грэх чужы»...</p>
<p>Хто верыць будзе ім, скажы?</p>
<p>Без фактаў словы — гніль пустая.</p>
<p> </p>
<p> </p>
<h4><a id="chapter383"></a>23</h4>
<p> </p>
<p>Калі ж не колецца дзярвяка,</p>
<p>Дык у яе ўбіваюць клін:</p>
<p>I на упартых запіракаў</p>
<p>Ёсць спосаб тут, і не адзін.</p>
<p>Гедвіла «ў прыязным» парыве</p>
<p>270	Нагайкі вылажыў, бічы</p>
<p>I ўсе прылады ў дэфензіве —</p>
<p>Крукі падвешваць, абручы.</p>
<p>Ды гэта што? Ёсць падзямелле,</p>
<p>А ў ім прыкованы тапчан,</p>
<p>Дзе садзяць голага пад кран —</p>
<p>Сядзі ў вадзе замест пасцелі.</p>
<p> </p>
<p> </p>
<h4><a id="chapter384"></a>24</h4>
<p> </p>
<p>А пакупаешся ў той ванне,</p>
<p>Апусціш рукі ў барацьбе:</p>
<p>Дасі такое паказанне,</p>
<p>280	Што і не снілася табе...</p>
<p>Ці так, ці сяк, не скінуць петлі –</p>
<p>Няволя вечная, астрог,</p>
<p>Не будзе ўперадзе прасветлін,</p>
<p>Ні вольных сцежак, ні дарог.</p>
<p>А тым жа часам ёсць і выйсце,</p>
<p>I можна жыць, не знаць бяды...</p>
<p>Нашто губіць век малады</p>
<p>I траціць леты без карысці?</p>
<p> </p>
<p> </p>
<h4><a id="chapter385"></a>25</h4>
<p> </p>
<p>Што ж патрабуецца з Данілы?</p>
<p>290	Тайком падацца на іх бок,</p>
<p>Зайсці сям-там часамі з тылу,</p>
<p>Ды асцярожненька, здалёк.</p>
<p>Даволі будзе і намёку,</p>
<p>Няхай хоць лёганька кіўне.</p>
<p>А сам стаяць ён будзе збоку,</p>
<p>Зусім, зусім у старане...</p>
<p>Даніла слухаў словы здрады.</p>
<p>Яго агортваў цёмны страх,</p>
<p>I цёмна робіцца ў вачах.</p>
<p>300	Ох, закатуюць яго гады!</p>
<p> </p>
<p>4-21/V 1941 г.</p>
<p> </p>
<p> </p>
<h3><a id="chapter386"></a>Раздзел   XVI</h3>
<p> </p>
<p> </p>
<h4><a id="chapter387"></a>1</h4>
<p> </p>
<p>Я прызнаюся вам адкрыта —</p>
<p>Мне надакучылі паны:</p>
<p>Ад іх нутра, укладу, быта</p>
<p>Мне вее тхлінаю труны.</p>
<p>Хачу я панскі фуз атрэсці,</p>
<p>Зірнуць у іншае акно</p>
<p>I ў ткань паэмы свае ўплесці</p>
<p>Вясёлай фарбы валакно.</p>
<p>Яе ж герояў не пакіну</p>
<p>10	I кожны дзень, хоць і здалёк,</p>
<p>Я кіну вокам у іх бок —</p>
<p>I на Данілу і Марыну.</p>
<p> </p>
<p> </p>
<h4><a id="chapter388"></a>2</h4>
<p> </p>
<p>На бераг Свіслачы, пад Вусце,</p>
<p>Я перайду на нейкі час,</p>
<p>У ціхі кут, у захалусце,</p>
<p>Што ўжо апісваў я не раз,</p>
<p>Але ні разу як належыць</p>
<p>Я Беразянкі не крануў,</p>
<p>Мае ж сляды яшчэ ў ёй свежы</p>
<p>20   Я адчуваю тут віну.</p>
<p>Мне Беразянка, прызнаюся,</p>
<p>Сваёй паэзіяй глушы</p>
<p>Напамінае Петрушы,</p>
<p>Куды я хутка зноў вярнуся.</p>
<p> </p>
<p> </p>
<h4><a id="chapter389"></a>3</h4>
<p> </p>
<p>А зараз выйду на дарогу,</p>
<p>Што ўздоўж пасёлка след прадзе.</p>
<p>Такой мясцінкі вы, яй-богу,</p>
<p>Наўрад ці знойдзеце больш дзе.</p>
<p>Дарога роўная, сухая,</p>
<p>30	Ёй не бракуе шырыні.</p>
<p>На ёй і пылу не бывае,</p>
<p>Гразі ж ніколі ані-ні.</p>
<p>Уздоўж дарогі шляхам руні</p>
<p>Ляжыць жывая ткань травы.</p>
<p>На хвоі кіньце вокам вы —</p>
<p>Тут што ні хвоя, то красуня.</p>
<p> </p>
<p> </p>
<h4><a id="chapter390"></a>4</h4>
<p> </p>
<p>Прашу — ўзыдзіце, калі ласка,</p>
<p>Ну хоць на гэты вось грудок.</p>
<p>Ёсць тут сем хвой. Не хвоі — казка.</p>
<p>40	Пад кожнай хвояй халадок.</p>
<p>Стаяць яны, ну, як графіні.</p>
<p>Я запалонен імі ўшчэнт,</p>
<p>I кожнай з іх, як той жанчыне,</p>
<p>Гатоў сказаць я камплімент.</p>
<p>Яны ўсе стройны, свежы, крохкі,</p>
<p>Сваё ж аблічча ў кожнай з іх,</p>
<p>А прыгажэйшай з семярых</p>
<p>Назваць сапраўды не так лёгка.</p>
<p> </p>
<p> </p>
<h4><a id="chapter391"></a>5</h4>
<p> </p>
<p>Калі зірнуць у бок даліны,</p>
<p>50	Дзе Свіслач песціцца ў кустах,</p>
<p>То панарама зеляніны</p>
<p>У вашых вынікне вачах:</p>
<p>Густых кустоў жывая лава,</p>
<p>Альховы гай ускрай Парні,</p>
<p>Вусцянскі хвойнік кучаравы,</p>
<p>Што марыць мары ў цішыні,</p>
<p>I той мой груд асірацелы,</p>
<p>Дзе вышка ўсё яшчэ стаіць,</p>
<p>Бы нейкі сон даўнейшы сніць,</p>
<p>60	Хоць Вусце ўжо і анямела.</p>
<p> </p>
<p> </p>
<h4><a id="chapter392"></a>6</h4>
<p> </p>
<p>А луг укрыт увесь дубамі...</p>
<p>Эх, сведкі цьмянай старыны.</p>
<p>Даўно вяду я дружбу з вамі —</p>
<p>Яе вытокі чуць відны.</p>
<p>Яшчэ малым у Наднямонні</p>
<p>Я палюбіў вас, і з тых дзён</p>
<p>Мяне галубіць ваша ўлонне,</p>
<p>Як казка-быль, як ява-сон.</p>
<p>Вы запаляеце праменні</p>
<p>70   Мае дзяцінае пары,</p>
<p>I вы мне сталі, як сябры,</p>
<p>I я ад вас у захапленні.</p>
<p> </p>
<p> </p>
<h4><a id="chapter393"></a>7</h4>
<p> </p>
<p>I шмат знайшоў бы слоў прыязных</p>
<p>I самых яркіх фарб для вас,</p>
<p>За адступленне ж я адказны —</p>
<p>Даруйце мне на гэты раз.</p>
<p>3-пад хвой-красунь, як на далоні,</p>
<p>Відаць і хаты, і двары,</p>
<p>I агароды ўсе, і гоні</p>
<p>80	Па бераг Свіслачы стары.</p>
<p>Прастору цьма сярод палянкі.</p>
<p>Сядзіба ж кожная і двор</p>
<p>Свой выгляд мае, свой узор,</p>
<p>I ў тым прывабнасць Беразянкі.</p>
<p> </p>
<p> </p>
<h4><a id="chapter394"></a>8</h4>
<p> </p>
<p>Двары разбіты як папала,</p>
<p>Ніхто не думаў пра планы,</p>
<p>Няма ні вуліц, ні квартала,</p>
<p>I непатрэбны тут яны:</p>
<p>Зямлі пясчанай колькі хочаш,</p>
<p>90	Будуйся, дзе табе зручней,</p>
<p>Дзе болей вабіць твае вочы,</p>
<p>Ты толькі ўладзіцца умей.</p>
<p>Глядзіш — адзін двор пры балоце,</p>
<p>Другі на горцы пад барком,</p>
<p>А там пад самым хмызняком</p>
<p>Стаяць будынкі ў адзіноце.</p>
<p> </p>
<p> </p>
<h4><a id="chapter395"></a>9</h4>
<p> </p>
<p>Але зірнем з дарогі ўправа.</p>
<p>Унь адштукован новы двор.</p>
<p>Будынкі зроблены на славу,</p>
<p>100	Ніхто не кіне ім дакор.</p>
<p>Калгасны свіран, ну, як сонца,</p>
<p>Святлее беллю сваіх сцен.</p>
<p>А паглядзіце на гумёнца —</p>
<p>Прад ім старыя гумны — тлен.</p>
<p>Прасторна, светла ў ім, утульна.</p>
<p>Зірнеш — каўказская гара.</p>
<p>А колькі зложана дабра!</p>
<p>То — ўсё калгасны скарб агульны.</p>
<p> </p>
<p> </p>
<h4><a id="chapter396"></a>10</h4>
<p> </p>
<p>Каля гумна стаяць, як вежы,</p>
<p>110	Стагі саломы і кармоў,</p>
<p>I ўсё ў парадку, як належыць,</p>
<p>Няма тут хітрыкаў і змоў.</p>
<p>Праз гэты двор прайсці прыемна:</p>
<p>Тут відзен клопат, ёсць і план,</p>
<p>I будзеш ты шукаць дарэмна</p>
<p>Слядоў нядбайства і заган.</p>
<p>А на падолку рунь рунее</p>
<p>Травы і рознай збажыны,</p>
<p>I рост яе такі буйны —</p>
<p>120	Сама сябе яна тут сее.</p>
<p> </p>
<p> </p>
<h4><a id="chapter397"></a>11</h4>
<p> </p>
<p>I гэты двор — найлепшы сведка.</p>
<p>Бо ён гаворыць без прыкрас,</p>
<p>Што беразянцы ўзіму, ўлетку</p>
<p>Працуюць дбала на калгас.</p>
<p>Чуць блісне сонца, яны летам</p>
<p>Сюды прыходзяць, як на пір,</p>
<p>I лозунг выкінуць пры гэтым:</p>
<p>«Давай работу, брыгадзір!»</p>
<p>Было, я помню, тут балота,</p>
<p>130	I што ж, павёў плячом народ,</p>
<p>I на балоце — агарод,</p>
<p>Дзе працаваць бярэ ахвота.</p>
<p> </p>
<p> </p>
<h4><a id="chapter398"></a>12</h4>
<p> </p>
<p>Прывет мой шчыры Беразянцы!</p>
<p>Прывет калгаснаму двару!</p>
<p>Прывет калгасніцы-сялянцы!</p>
<p>Прывет яе гаспадару!</p>
<p>Сярод маіх знаёмых новых</p>
<p>У Беразянцы ёсць адзін.</p>
<p>Яму з ахвотай я гатовы</p>
<p>140  Адвесці некалькі хвілін.</p>
<p>Немалады ён — мой равеснік,</p>
<p>Але рухавы, як юнак.</p>
<p>Ён — паляўнічы, ён — рыбак,</p>
<p>Страляе, ловіць, пяе песні.</p>
<p> </p>
<p> </p>
<h4><a id="chapter399"></a>13</h4>
<p> </p>
<p>Ён знае шмат якіх прафесій:</p>
<p>Ён і цясляр, ён і сталяр,</p>
<p>I першы грыбнік ва ўсім лесе,</p>
<p>I не абы-які пчаляр.</p>
<p>Ідзе, жыве сваім манерам,</p>
<p>150	Нідзе не хібіць у пуці.</p>
<p>Ён раз быў нават акушэрам,</p>
<p>Бо ўсё ж трапляецца ў жыцці.</p>
<p>Яго не вяжуць, як другога,</p>
<p>Застылай мудрасці гужы,</p>
<p>Ён і каханню не чужы,</p>
<p>Не адстае ад маладога.</p>
<p> </p>
<p> </p>
<h4><a id="chapter400"></a>14</h4>
<p> </p>
<p>Ён любіць жыць сваім адумам,</p>
<p>А сам на выдумкі дасуж.</p>
<p>Ён змайстраваў цішком, без шуму</p>
<p>160	Для асалоды свае душ.</p>
<p>I гэты душ замыславаты,</p>
<p>Такіх не знаюць гарады:</p>
<p>Ён вышку зладзіў каля хаты,</p>
<p>На вышцы цэбар для вады.</p>
<p>Не просты цэбар, а ў два донцы.</p>
<p>У дне адным з паўсотні дзір,</p>
<p>Другое ўзята на шарнір,</p>
<p>А воду грэе яму сонца.</p>
<p> </p>
<p> </p>
<h4><a id="chapter401"></a>15</h4>
<p> </p>
<p>Ёсць у яго яшчэ таланты:</p>
<p>170	Ён з мёду робіць хвацкі квас,</p>
<p>I дар ён мае музыканта,</p>
<p>Утне на скрыпцы іншы раз.</p>
<p>I шмат дзялілі мы з ім часу</p>
<p>I на сяле і за сялом.</p>
<p>Хвалу я складваў яго квасу</p>
<p>У дзень выходны за сталом.</p>
<p>Не толькі квас — была і стопка,</p>
<p>Не ганьбавалі мы і ёй,</p>
<p>Пілі з натхнёнаю душой —</p>
<p>180	I я і сябар мой Паскробка.</p>
<p> </p>
<p> </p>
<h4><a id="chapter402"></a>16</h4>
<p> </p>
<p>Жылі тады мы ў яго зяця.</p>
<p>Ідзе аднойчы ён да нас,</p>
<p>Ды на бяду нікога ў хаце</p>
<p>Не аказалася ў той час.</p>
<p>Спыніўся ён, яму нялоўка,</p>
<p>Ён хоча ўжо ісці назад,</p>
<p>Аж бачыць — шэльма паўлітроўка!</p>
<p>Ён падміргнуў сабе — стой, брат!</p>
<p>I да яе. Вымае корак,</p>
<p>190    Падносіць пляшку ў рот і — хлоп.</p>
<p>I раптам моршчыць губы, лоб</p>
<p>I куляй мчыцца на падворак.</p>
<p> </p>
<p> </p>
<h4><a id="chapter403"></a>17</h4>
<p> </p>
<p>Каля калодзежа карыта,</p>
<p>А ў ім вада для парасят.</p>
<p>Палошча рот ён дзелавіта.</p>
<p>Бадай ты спрах — дэнатурат!</p>
<p>— Тфу, панімаеш, ведай дзела! –</p>
<p>I трэ ён кончык языка,</p>
<p>А ўнучка Шурка падглядзела,</p>
<p>200	Якога даў дзед зевака.</p>
<p>Друг! помні сказ ты знамяніты</p>
<p>Старадаўнейшага пісьма:</p>
<p>На свеце тайн такіх няма,</p>
<p>Што асталіся б не раскрыты.</p>
<p> </p>
<p> </p>
<h4><a id="chapter404"></a>18</h4>
<p> </p>
<p>Ў той год было сухое лета.</p>
<p>Дажджы спыніліся з вясны.</p>
<p>Штодзень у сінеч даль адзета,</p>
<p>3 адной дзьме вецер стараны,</p>
<p>Ды вецер зыркі, сухавейны,</p>
<p>210	Мой недруг, вораг закляты.</p>
<p>Штодня глядзеў я, безнадзейны,</p>
<p>На ўсход і захад залаты.</p>
<p>Сачыў за небам пільна, дбала,</p>
<p>За кожнай хмаркаю на ім,</p>
<p>Глядзеў, ці хіліцца ўніз дым, —</p>
<p>Дажджу нішто не абяцала.</p>
<p> </p>
<p> </p>
<h4><a id="chapter405"></a>19</h4>
<p> </p>
<p>Груды на лузе парыжэлі.</p>
<p>Без часу ліст на дрэвах жоўк.</p>
<p>3 дня ў дзень блакітныя пустэлі</p>
<p>220	Адзін і той жа слалі шоўк.</p>
<p>Нясу я ў свет свой клопат, мары,</p>
<p>Гляджу, што робіцца вакол.</p>
<p>Разносіць вецёр запах гары,</p>
<p>Што лес збірае ў свой прыпол.</p>
<p>I лес, здаецца мне, сумуе,</p>
<p>Сумуюць поле і лугі.</p>
<p>Стуліла неба берагі</p>
<p>I нашых скарг нібы не чуе.</p>
<p> </p>
<p> </p>
<h4><a id="chapter406"></a>20</h4>
<p> </p>
<p>Іду назад расчараваны</p>
<p>230	I запыняюся ў барку.</p>
<p>Хіба, каб сцішыць суму раны,</p>
<p>Пакалыхацца ў гамаку?</p>
<p>Ён тут развешан між дзвюх сосен,</p>
<p>А побач просты дачны стол.</p>
<p>Глядзіць праз голькі неба просінь,</p>
<p>I ўсё калышацца вакол</p>
<p>Са мною разам: неба, хмаркі,</p>
<p>Зямля і лес, што за ракой.</p>
<p>Мяне атульвае спакой,</p>
<p>240	I нібы сон мне сніцца яркі.</p>
<p> </p>
<p> </p>
<h4><a id="chapter407"></a>21</h4>
<p> </p>
<p>Я чую гул. У высях недзе</p>
<p>Ракоча, кружыць самалёт.</p>
<p>Ды так высока, што не згледзіш,</p>
<p>Дзе з ім разгульвае пілот.</p>
<p>I толькі ў небе ў сіняй багне</p>
<p>Я бачу дзіўны ланцужок,</p>
<p>I ён то серп, то дужку цягне,</p>
<p>То піша спрытны завіток.</p>
<p>Расце, паўнее след матора</p>
<p>250	I расплываецца шырэй,</p>
<p>Нібы павіс даўжэзны змей</p>
<p>У высях сіняга прастора.</p>
<p> </p>
<p> </p>
<h4><a id="chapter408"></a>22</h4>
<p> </p>
<p>Я тут і ў той жа час далёка.</p>
<p>У свет за многа-многа міль</p>
<p>Сягаю я бязмежным крокам</p>
<p>На крыллях дум агледзець быль.</p>
<p>Ужо даўно пад Халхін-Голам</p>
<p>Вядуцца жорсткія баі.</p>
<p>Прыйшлі руку падаць манголам</p>
<p>260	Браты і родзічы мае.</p>
<p>Ідуць адтуль марудна весці,</p>
<p>I Глаўны Штаб на словы скуп.</p>
<p>Ды наш народ — асілак дуб</p>
<p>I сцяг высока ўмее несці.</p>
<p> </p>
<p> </p>
<h4><a id="chapter409"></a>23</h4>
<p> </p>
<p>Туды, на захад, за кардоны,</p>
<p>Лячу я ў думках неўзнакі.</p>
<p>Успомню родныя загоны,</p>
<p>Дзе чыняць здзек паны, панкі.</p>
<p>Адтуль гарачы вецер вее,</p>
<p>270	I муць шырэй, шырэй паўзе.</p>
<p>А дзень наступны і падзеі</p>
<p>У неакрэсленай смузе.</p>
<p>Адно мне ясна: завірухі</p>
<p>Не абмінуць, не адхіліць,</p>
<p>Бо сэрца томіцца, баліць,</p>
<p>I люд на ўсход схіляе вуха.</p>
<p> </p>
<p> </p>
<h4><a id="chapter410"></a>24</h4>
<p> </p>
<p>Вось так гадаю ў чуткай цішы</p>
<p>Глухога мірнага кутка.</p>
<p>Як бы мне хтосьці ў сэрцы піша</p>
<p>280	Працяг пачатага радка</p>
<p>Ці доўгі сказ аб людзях, быце,</p>
<p>Аб цьмянай прышласці гадоў,</p>
<p>А я трымаюся за ніці,</p>
<p>Каб не згубіць сваіх слядоў.</p>
<p>I знаю я: збяруцца хмары</p>
<p>I пераможна грымне гром.</p>
<p>Шырэй збудуецца наш дом,</p>
<p>I дождж буйны залье пажары.</p>
<p> </p>
<p> </p>
<h4><a id="chapter411"></a>25</h4>
<p> </p>
<p>Калі ж надыдзе навальніца,</p>
<p>290	Сустрэць яе ты будзь гатоў —</p>
<p>Жывыя сочацца крыніцы</p>
<p>3-пад шчыльна злёгшыхся пластоў.</p>
<p>А там, за ціхаю дарогай,</p>
<p>Шуміць бярэзнік малады,</p>
<p>А скрозь — дарожак многа-многа,</p>
<p>I я кіруюся туды.</p>
<p>Прывет я шлю прыродзе, людзям</p>
<p>I громам шумных навальніц,</p>
<p>Усмешкам радасным дзянніц...</p>
<p>300	Няхай жа ясным шлях наш будзе.</p>
<p> </p>
<p>19-26/ІV 1941 г.</p>
<p> </p>
<p> </p>
<h3><a id="chapter412"></a>Раздзел   XVII</h3>
<p> </p>
<p> </p>
<h4><a id="chapter413"></a>1</h4>
<p> </p>
<p>Работу кончыў серп у полі,</p>
<p>I лета хіліцца на спад,</p>
<p>I плод у сонцавым падоле</p>
<p>За агарожай спеліць сад.</p>
<p>Плывуць дні, ночы ў хвалях часу,</p>
<p>I восень сунецца пад тын,</p>
<p>А пра Данілу ні галасу,</p>
<p>Ніякіх чутак, ні навін.</p>
<p>Шырокі свет, прастору многа,</p>
<p>10	I многа ў ім шляхоў, дарог,</p>
<p>А дзе Данілаў шлях пралёг,</p>
<p>Яна не ведае нічога.</p>
<p> </p>
<p> </p>
<p> </p>
<p> </p>
<h4><a id="chapter414"></a>2</h4>
<p>Давалі людзі ёй дарады,</p>
<p>Куды схадзіць, каго спытаць.</p>
<p>Хадзіла, мерыла прысады,</p>
<p>Каб літасць, праўду напаткаць.</p>
<p>Была і ў гміне і ў павеце,</p>
<p>У розных следчых і паноў</p>
<p>I абхадзіла на ўзві-вецер</p>
<p>20	Нямала панскіх устаноў.</p>
<p>Стаяў між ёю і Данілам</p>
<p>Тупы закон, як плот глухі,</p>
<p>I загароджваў ім шляхі</p>
<p>I засыпаў іх едкім пылам.</p>
<p> </p>
<p> </p>
<h4><a id="chapter415"></a>3</h4>
<p> </p>
<p>Але паўзлі патайна чуткі</p>
<p>3 сырых падвалаў і муроў,</p>
<p>I страх агортваў яе жудкі,</p>
<p>I застывала ў сэрцы кроў.</p>
<p>Каму ж паведаць свае болі?</p>
<p>30	3 кім ёй пачуцці падзяліць?</p>
<p>Сваіх згрызот для ўсіх даволі,</p>
<p>Свой клопат кожнаму баліць.</p>
<p>I не адкажуць сонца, зоры,</p>
<p>І не паведамяць вятры,</p>
<p>ПІто тояць панскія муры,</p>
<p>I не спацешаць яе ў горы.</p>
<p> </p>
<p> </p>
<h4><a id="chapter416"></a>4</h4>
<p> </p>
<p>Уцеха ёсць адна ў Марыны —</p>
<p>Яе маленькі пестунок.</p>
<p>Ён красіць горкія хвіліны,</p>
<p>40	Шчабеча мамцы, як званок.</p>
<p>Ён ходзіць сам, без дапамогі,</p>
<p>Ды гэтак важна, як стары,</p>
<p>I абмінае ўсе парогі, —</p>
<p>Хоць прыклад ты з яго бяры –</p>
<p>Такі ж уважлівы і кемны</p>
<p>I незалежны: хоча сам</p>
<p>Дазнацца, што ёсць тут і там.</p>
<p>I час не зводзіць надарэмна.</p>
<p> </p>
<p> </p>
<p> </p>
<h4><a id="chapter417"></a>5</h4>
<p> </p>
<p>I ўсё ён хоча ўзяць на розум,</p>
<p>50	Узважыць рэч на свой узор.</p>
<p>Ён за чужым не цягне возам,</p>
<p>А хоча свой пракласці тор.</p>
<p>Ён ходзіць, поўзае па хаце,</p>
<p>Як гаспадар, як следапыт.</p>
<p>Сякеру згледзіць на варштаце</p>
<p>I раптам іншы прыме від.</p>
<p>Зірне на мамку і гаворыць:</p>
<p>— Там... тата... тата! — А яна</p>
<p>Уся ўсхвалюецца да дна</p>
<p>60	I на сынка журботна зорыць.</p>
<p> </p>
<p> </p>
<h4><a id="chapter418"></a>6</h4>
<p> </p>
<p>— Ох, сыночак, мая зорка!</p>
<p>Як цябе падгадаваць,</p>
<p>Як ад ліха захаваць,</p>
<p>Ад галечы, ад паморка?</p>
<p>Дзе наш тата, не згадаем,</p>
<p>I слядочкі не відны.</p>
<p>Мы адны, сынок, адны,</p>
<p>Дарма ў вокны паглядаем.</p>
<p>Ох, паны забралі татку,</p>
<p>70	Запраторылі ў астрог,</p>
<p>I няма яму дарог</p>
<p>Да сынка ў чужую хатку.</p>
<p> </p>
<p> </p>
<h4><a id="chapter419"></a>7</h4>
<p> </p>
<p>Мала ў свеце нам разгону,</p>
<p>Ходу нам нідзе няма,</p>
<p>Цяжка вырвацца з ярма.</p>
<p>Хто нас вызваліць з палону?</p>
<p>Ды не век жа будзе гэтак —</p>
<p>Згіне панская імгла,</p>
<p>Што на плечы нам лягла</p>
<p>80	I закрыла наш палетак.</p>
<p>Свеціць сонейка ўсім людзям.</p>
<p>Дык гуляй, расці, сынок:</p>
<p>Завітае наш дзянёк</p>
<p>У вясёлым шуме-гудзе.</p>
<p> </p>
<p> </p>
<h4><a id="chapter420"></a>8</h4>
<p> </p>
<p>Татка вернецца на волю,</p>
<p>Лепшы знойдзем сабе кут</p>
<p>I пазбудзем панскі чмут</p>
<p>I прыдбаем шчасце, долю.</p>
<p>Вось тады мы загуляем.</p>
<p>90	Свет расчыніцца шырэй,</p>
<p>Ападзе той сум з вачэй,</p>
<p>Што, як ноч, вісіць над краем.</p>
<p>Ты пакінеш сваю стрэху —</p>
<p>Шмат расчыніцца пуцін.</p>
<p>Дык гуляй, расці, мой сын,</p>
<p>Мне на радасць і на ўцеху.</p>
<p> </p>
<p> </p>
<h4><a id="chapter421"></a>9</h4>
<p> </p>
<p>Вось так гамонка ў іх вялася</p>
<p>У зручны выпадак не раз,</p>
<p>Каб хоць у марах долю скрасіць</p>
<p>100	I промень веры каб не гас.</p>
<p>Вось так з сынком яна гадала,</p>
<p>А ліха марыла сваё,</p>
<p>Хадзіла збоку, сеці ткала —</p>
<p>Употай ходзіць гадаўё.</p>
<p>Была ўжо ноч. Не спіць Марына,</p>
<p>Хоць спаць пара была даўно.</p>
<p>I чуе — стук хтось у акно.</p>
<p>Глядзіць — у шыбе твар мужчыны.</p>
<p> </p>
<p> </p>
<h4><a id="chapter422"></a>10</h4>
<p> </p>
<p>Яна ад страху ўся умлела.</p>
<p>110	«Мо ён?» — падумала яна.</p>
<p>Бярэ газоўку і нясмела</p>
<p>Падходзіць бліжай да акна.</p>
<p>У цьмяным бляску ад газоўкі</p>
<p>Аблічча страшнае ўсплыло:</p>
<p>Стаіць пан Богут ціхамоўкам,</p>
<p>Упёршы тоўсты нос у шкло.</p>
<p>Яна ў здзіўленні адступіла</p>
<p>I ўся памкнулася назад,</p>
<p>А ён стаіць сабе, як сват,</p>
<p>120	I хцівасць крывіць яму рыла.</p>
<p> </p>
<p> </p>
<h4><a id="chapter423"></a>11</h4>
<p> </p>
<p>А потым пальцам ён ківае</p>
<p>I робіць нейкі яшчэ знак.</p>
<p>Яна стаіць, як нежывая,</p>
<p>А ён глядзіць, як ваўкалак.</p>
<p>— Што пану трэба тут уночы?</p>
<p>Ён вус падняў. — Пабачыць вас.</p>
<p>Пабыць хвілінку з паняй хочу, —</p>
<p>Мо справа б зладзілася ў нас.</p>
<p>Хай пані мне акно адчыніць —</p>
<p>130	Не будзе крыўды, Божа бронь...</p>
<p>Я штось скажу... тушы агонь...</p>
<p>Чаго марнець адной жанчыне?</p>
<p> </p>
<p> </p>
<h4><a id="chapter424"></a>12</h4>
<p> </p>
<p>Марына ўспыхнула як порах:</p>
<p>Ці ж то не здзек? Ці ж то не глум?</p>
<p>Жыццё згубіў ім, люты вораг,</p>
<p>I што сабе ўзяў на адум.</p>
<p>Ах ты, паскуднік, кот марцовы!</p>
<p>Пастой жа ты, нячысты дух.</p>
<p>Падшыбла злосць. Застылі словы.</p>
<p>140	Мігнуў агоньчык і патух.</p>
<p>Яна разводзіць моўчкі створкі</p>
<p>Ды з шумам бух вядро вады.</p>
<p>Сама ж крычыць: «Сюды! сюды!</p>
<p>Зладзюга ходзіць па надворку!»</p>
<p> </p>
<p> </p>
<h4><a id="chapter425"></a>13</h4>
<p> </p>
<p>I ў сцену стукае суседу,</p>
<p>А ён тут сам шусь на парог.</p>
<p>I расказала яна дзеду,</p>
<p>3 чаго такі перапалох.</p>
<p>А Богут, нібы з'еўшы мыла,</p>
<p>150	Хутчэй хаваецца ў бур'ян,</p>
<p>I ўся гарачка ў ім астыла:</p>
<p>Ох, не кабета, а шайтан!</p>
<p>I так абразіла, псяюха.</p>
<p>I сведка быў, Куцейка дзед.</p>
<p>Зняслаўлен ён на ўвесь павет,</p>
<p>А дома будзе завіруха.</p>
<p> </p>
<p> </p>
<h4><a id="chapter426"></a>14</h4>
<p> </p>
<p>Ён чэша борзда па задворках,</p>
<p>Каб не злавілі Петрушы.</p>
<p>Як апамін аб тых вячорках,</p>
<p>160	Імчыць ваду ў капелюшы.</p>
<p>А па дварах сабакі выюць,</p>
<p>Пераклікаецца народ.</p>
<p>Угнуў пан Богут спіну, шыю,</p>
<p>Бяжыць у хмыз праз агарод.</p>
<p>Спыніўся толькі каля рэчкі.</p>
<p>Адтуль пасунуўся цішком</p>
<p>На свой палетак пад дубком,</p>
<p>Нібы праведаць копы грэчкі.</p>
<p> </p>
<p> </p>
<h4><a id="chapter427"></a>15</h4>
<p> </p>
<p>Прысеў і мокры лоб свой выцер,</p>
<p>170	Абліты зняўшы капялюш.</p>
<p>«Не спрыцен, васпан, ты, не хіцер:</p>
<p>Чаго не ўмееш браць — не руш!»</p>
<p>Сядзіць пан Богут пад капою</p>
<p>I дакарае сам сябе,</p>
<p>Няўдача прыкрасцю тупою</p>
<p>Яго з'ядае і дзяўбе.</p>
<p>А потым кажа: «Ну, то годзе!</p>
<p>Сарваўся — што ж, такой бяды,</p>
<p>А вось схавай вянцы, сляды...</p>
<p>180	Эх, мудры поляк, ды па шкодзе».</p>
<p> </p>
<p> </p>
<h4><a id="chapter428"></a>16</h4>
<p> </p>
<p>На шчасце, жонкі няма дома,</p>
<p>А покі вернецца з гасцей,</p>
<p>Дык трэба сцішыць голас грому,</p>
<p>Адказ прыдумаўшы мудрэй.</p>
<p>I ўсё ж здарэнне не да смаку:</p>
<p>Унізіць шляхціца, ды як!</p>
<p>Абліць вадою, як сабаку,</p>
<p>А ён стаяў там, як жабрак.</p>
<p>Сказаць, каб пані ці шляхцянка,</p>
<p>190	А то мужычка, хлопка, тля,</p>
<p>I даць такога штурхаля,</p>
<p>I так зняважыць! О, паганка!</p>
<p> </p>
<p> </p>
<h4><a id="chapter429"></a>17</h4>
<p> </p>
<p>Марыну Богут вінаваціць,</p>
<p>Свае ж віны не прызнае,</p>
<p>А за абразу ён адплаціць —</p>
<p>Пачэпіць торбу на яе.</p>
<p>Ды як пан Богут ні злуецца</p>
<p>I на які ні йдзе замах,</p>
<p>Яна ж спакусліва мільгнецца</p>
<p>200	Ды ўсё ў яго стаіць вачах.</p>
<p>I думкі ўжо другой пуцінай</p>
<p>Плывуць, рысуюць іншы план.</p>
<p>Той не мужчына, мысліць пан,</p>
<p>Калі не біты быў жанчынай.</p>
<p> </p>
<p> </p>
<h4><a id="chapter430"></a>18</h4>
<p> </p>
<p>I можа лепш пайсці на згоду,</p>
<p>У жарт выпадак абярнуць,</p>
<p>Каб лішнім плёткам не даць ходу</p>
<p>I прыкрасць тую абмінуць.</p>
<p>Пусціць у ход паціху злоты,</p>
<p>210	I ёй і дзеду даць на хлеб,</p>
<p>Заткнуць ім рот, каб пра залёты</p>
<p>Нідзе нікому ані шэп.</p>
<p>I зноў сябе ён дакарае:</p>
<p>«Эх, мой васпане, схібіў ты,</p>
<p>Нажыў, Мікодым, ліхаты,</p>
<p>Папаў у пекла замест раю!»</p>
<p> </p>
<p> </p>
<h4><a id="chapter431"></a>19</h4>
<p> </p>
<p>Назаўтра ўстаў пан Богут рана,</p>
<p>Агледзеў двор, набытак свой,</p>
<p>Ідзе разважна ўздоўж паркана</p>
<p>220	Звычайнай сталаю хадой.</p>
<p>За браму выйшаў, прыпыніўся</p>
<p>I кінуў зрок на Петрушы.</p>
<p>Настрой яго не ўгаманіўся,</p>
<p>Як рух у свята на шашы.</p>
<p>Канчаць нейк трэба з прыкрай справай,</p>
<p>Ды перш чым рушыцца ў паход,</p>
<p>Зірнуў на браму і на плот.</p>
<p>На шуле — бачыць ён — аб'ява.</p>
<p> </p>
<p> </p>
<h4><a id="chapter432"></a>20</h4>
<p> </p>
<p>Што за абвестка? Пра што кажа?</p>
<p>230	Падаткі новыя? Вайна?</p>
<p>Глядзіць — а там каракуль пража</p>
<p>Рука насмешніка-блазна.</p>
<p>I буквы тыя, нібы гусі</p>
<p>Ідуць праз выган на папас.</p>
<p>Сумыслу, бач, наставіць мусіў</p>
<p>Такіх завіслых выкрутас.</p>
<p>Аб чым жа васпан гэты піша,</p>
<p>Цікава ведаць. Стаў чытаць,</p>
<p>I буквы сталі падлятаць.</p>
<p>240	Чытае пан ды цяжка чмыша.</p>
<p> </p>
<p> </p>
<h4><a id="chapter433"></a>21</h4>
<p> </p>
<p>I пацямнела ў яго зрэнках,</p>
<p>I заскакалі брама, сад.</p>
<p>Пачуў ён дрыжыкі ў каленках:</p>
<p>Ці то ён сніць? Ці ён вар'ят?</p>
<p>Працёршы вочы, зноў чытае.</p>
<p>О, гіцаль! Хто ж гэта такі?</p>
<p>Паветра пану не хапае,</p>
<p>Па твару ходзяць жаўлакі.</p>
<p>Аб'ява, васпан, дык аб'ява.</p>
<p>250	А што напісана на ёй?</p>
<p>I план свой кінь цяпер у гной:</p>
<p>Пайшла і пойдзе гэта слава:</p>
<p> </p>
<p> </p>
<h4><a id="chapter434"></a>22</h4>
<p> </p>
<p>«Ломіць Богут аканіцы,</p>
<p>Лезе ўночы к маладзіцы.</p>
<p>Ды хваснуў яго дубец,</p>
<p>Скапыціўся жарабец.</p>
<p>Не будзь, пане, памаўзлівы.</p>
<p>Пільнуй, пане, грушы, слівы,</p>
<p>Другім ямы не капай,</p>
<p>260	Чужой жонкі не чапай.</p>
<p>Ліне ў пысу зноў вадою,</p>
<p>Чаго цацкацца з брыдою,</p>
<p>Растаўчэ табе і нос,</p>
<p>Зноў ты пойдзеш, як барбос».</p>
<p> </p>
<p> </p>
<h4><a id="chapter435"></a>23</h4>
<p> </p>
<p>I глянуў Богут на пасёлак</p>
<p>Змяіным зрокам звысака.</p>
<p>Закручан вузел у шмат столак,</p>
<p>Не сойдзе Богут з языка.</p>
<p>О, недаверак, шэльма, гіцаль!</p>
<p>270	Так напісаць, такі пашквіль.</p>
<p>Хоць ты хавайся за граніцу</p>
<p>Або ўцякай за многа міль.</p>
<p>Хутчэй, хутчэй зняць поскудзь з шула,</p>
<p>Каб хто не ўбачыў гэту дрэнь.</p>
<p>Знімае ўміг, кладзе ў кішэнь —</p>
<p>Ці не аб'явіцца хамула?</p>
<p> </p>
<p> </p>
<h4><a id="chapter436"></a>24</h4>
<p> </p>
<p>Нажыў ты, Богут, сабе плягу.</p>
<p>Уграз, Мікодым, ты, уграз!</p>
<p>А што сказаць у процівагу?</p>
<p>280	3 яго ж патрэбуюць адказ.</p>
<p>I ўспомніў ён сваю Мальвіну.</p>
<p>Як растлумачыць ёй канфуз?</p>
<p>Глынуў пан Богут горка сліну,</p>
<p>Наніз паныла звесіў вус.</p>
<p>I раптам стрэліла. Заслона</p>
<p>3 глуздоў апала і з вачэй.</p>
<p>«Не, не прапаў ты, дабрадзей:</p>
<p>Збавенне ёсць, і ты збавёны!»</p>
<p> </p>
<p> </p>
<h4><a id="chapter437"></a>25</h4>
<p> </p>
<p>Успомніў сказ адзін з аб'явы:</p>
<p>290	«Другім, пан, ямы не капай»,</p>
<p>Вось дзе яна, загвоздка справы,—</p>
<p>На троп наставіў шалапай.</p>
<p>Так, так, васпане,— гэта слушна:</p>
<p>Для Польшчы я на ўсё гатоў,</p>
<p>А грамадзян такіх двурушных</p>
<p>Я не лічу і за братоў,</p>
<p>Капаю ямы. Богут сочыць,</p>
<p>Зірне часамі і ў акно...</p>
<p>Вось дзе збавенне, вось яно!</p>
<p>300	Пашквіль жа славы не падмочыць.</p>
<p>22/V-3/VI 1941 г.</p>
<p> </p>
<p> </p>
<h3><a id="chapter438"></a>Раздзел   XVIII</h3>
<p> </p>
<p> </p>
<h4><a id="chapter439"></a>1</h4>
<p> </p>
<p>3 чаго пачаць працяг паэмы?</p>
<p>У прошласць сплыў час немалы...</p>
<p>Ох, чарпанулі гора ўсе мы,</p>
<p>Зазналі розныя сталы!</p>
<p>Шумеў, шугаў над нашым краем</p>
<p>Агністы віхар, чорны вір.</p>
<p>Яшчэ сягоння мы не знаем,</p>
<p>Каго і дзе хавае жвір.</p>
<p>I часта, часта ў падарожжы</p>
<p>10	Магіла зрок запыніць твой,</p>
<p>I ты панікнеш галавой —</p>
<p>Каго вартуе агарожа?</p>
<p> </p>
<p> </p>
<h4><a id="chapter440"></a>2</h4>
<p> </p>
<p>Няма ні напісу, ні крыжа,</p>
<p>Адзін гарбок сухой зямлі,</p>
<p>Дзе вецер песні свае ніжа</p>
<p>На травяныя сцебялі.</p>
<p>Мой мілы дружа, скуль і хто ты?</p>
<p>Як ты знайшоў тут дом глухі,</p>
<p>Дзе больш няма надзей, турботы,</p>
<p>20	Дзе толькі родзяць лапухі?</p>
<p>Мне боль пякучы сэрца гложа,</p>
<p>I сына ўспомню я свайго.</p>
<p>А дзе магіланька яго,</p>
<p>Мне адказаць ніхто не можа.</p>
<p> </p>
<p> </p>
<h4><a id="chapter441"></a>3</h4>
<p> </p>
<p>Я мімаволі ўспамінаю</p>
<p>І ў той куток імкнуся зноў,</p>
<p>Дзе жыў я ціха, як у раю,</p>
<p>3 сваёй сям'ёю між дубоў.</p>
<p>Былі вы жывы і шчаслівы —</p>
<p>30	Ты, друг мой жонка, і ты, сын.</p>
<p>Нам песні пелі пожні, нівы,</p>
<p>Кусты надсвіслацкіх далін.</p>
<p>I вас цяпер няма са мною!</p>
<p>О, хоць бы вам пачуць мой сум,</p>
<p> </p>
<p>Зірнуць у вір гаротных дум</p>
<p>3 яго бяздоннай глыбінёю.</p>
<p> </p>
<p> </p>
<h4><a id="chapter442"></a>4</h4>
<p> </p>
<p>У тым кутку утульным, гожым</p>
<p>Слядоў пакінулі мы шмат,</p>
<p>I я ў астатнім падарожжы</p>
<p>40	Гляджу са скрухаю назад.</p>
<p>О, як хацеў бы я, самотны,</p>
<p>Зноў перажыць той добры час!</p>
<p>Ды палінялі ўсе палотны,</p>
<p>Што сонца ткала там для нас.</p>
<p>I ўсе сляды паастывалі,</p>
<p>Даўно засыпаны пяском,</p>
<p>Пазарасталі вераском,</p>
<p>Іх пазмывалі часаў хвалі.</p>
<p> </p>
<p> </p>
<h4><a id="chapter443"></a>5</h4>
<p> </p>
<p>Мой мілы сын, мая Маруся!</p>
<p>50	Нас разлучыў няўмольны лёс.</p>
<p>За вас зямлі я памалюся</p>
<p>I акраплю расою слёз.</p>
<p>Я падыбаю ў людзі далей</p>
<p>Адзін дарогай, што люблю,</p>
<p>Дарогай, вызначанай змаля,</p>
<p>I ў пуць сыноў благаслаўлю.</p>
<p>Цяпер жа ў «Хату рыбакову»,</p>
<p>Што я пачаў у тым кутку</p>
<p>Ў саракавым яшчэ гадку,</p>
<p>60	Ступаю з сумнаю прадмовай.</p>
<p> </p>
<p> </p>
<h4><a id="chapter444"></a>6</h4>
<p> </p>
<p>Дзень добры вам, Марынка з сынам!</p>
<p>I вам дзень добры, Петрушы!</p>
<p>I ўсім, хто быў за панскім тынам,</p>
<p>Жычэнне ўсім вам ад душы.</p>
<p>I вы прайшлі дарог не мала</p>
<p>За гэты час, за пяць гадоў,</p>
<p>I вас, быць можа, бура гнала</p>
<p>У лес ад вёсак, гарадоў.</p>
<p>Але пачну я сказ праўдзівы</p>
<p>70	Ад тых пазіцый, ад тых пор,</p>
<p>Калі быў скончан разгавор,</p>
<p>Для вас нячутны і жычлівы.</p>
<p> </p>
<p> </p>
<h4><a id="chapter445"></a>7</h4>
<p> </p>
<p>Назаўтра, толькі ноч мінула</p>
<p>I сонца добра не ўзышло,</p>
<p>Пра пана Богута пачула</p>
<p>3 канца ў канец усё сяло.</p>
<p>I смех там быў, былі і жарты,</p>
<p>I кпіны едкія, і злосць.</p>
<p>I не таго пан Богут варты,</p>
<p>80	Марцовы кот ён, воўча косць!</p>
<p>Марына стала гераіняй,</p>
<p>I многа ёй было пахвал —</p>
<p>Так астудзіла яго пал.</p>
<p>Цяпер, нябось, залёты кіне.</p>
<p> </p>
<p> </p>
<h4><a id="chapter446"></a>8</h4>
<p> </p>
<p>Але настрой і рух вясёлы</p>
<p>Памалу ўлегліся, сплылі.</p>
<p>Другія думкі хмураць чолы,</p>
<p>Як цені ходзяць па зямлі.</p>
<p>Самой Марыне страшнавата,</p>
<p>90	I ёй вясёласці няма.</p>
<p>Баіцца — будзе ёй адплата —</p>
<p>Чакаць дабра з таго дарма.</p>
<p>Пан Богут помслівы. Знявагі</p>
<p>Не падаруе ёй, ой, не.</p>
<p>Бяда яе не абміне,</p>
<p>Ёй не пазбыцца панскай плягі.</p>
<p> </p>
<p> </p>
<h4><a id="chapter447"></a>9</h4>
<p> </p>
<p>Стаіць і дзед Куцейка збоку,</p>
<p>Не раскрывае сваіх карт —</p>
<p>Іначай свецяць яго воку</p>
<p>100   I той учынак, і той жарт.</p>
<p>I дзед мяркуе па-сваему</p>
<p>Ды тоіць думкі ў галаве.</p>
<p>Ох, Богут, выклятае племя,</p>
<p>Навошта гад такі жыве!</p>
<p>Ці ж ён Марынцы падаруе,</p>
<p>Ліхі аматар на падвох?</p>
<p>Няхай бы ён малы лепш здох!</p>
<p>I мысль адна яго свідруе.</p>
<p> </p>
<p> </p>
<h4><a id="chapter448"></a>10</h4>
<p> </p>
<p>Не будзе ёй жыцця, спакою</p>
<p>110	Ні ўдзень, ні ўвечар, ні ўначы,</p>
<p>Дык лепей сцежкай патайною</p>
<p>Сысці адгэтуль, уцячы.</p>
<p>Але б не скрыўдзіць маладзіцы,</p>
<p>Каб не падумала яна,</p>
<p>Што гоняць прэч яе з святліцы,</p>
<p>Каб выпіць гора ўсё спаўна.</p>
<p>Мяркуе дзед і так і гэтак,</p>
<p>Ды ўсё прыходзіць к аднаму:</p>
<p>Каб збыць ёй панскую чуму,</p>
<p>120	Сысці ёй трэба, і без сведак.</p>
<p> </p>
<p> </p>
<h4><a id="chapter449"></a>11</h4>
<p> </p>
<p>Ды як аб тым сказаць Марыне?</p>
<p>Сказаць не цяжка, ды куды</p>
<p>Падацца ёй ў ліхой часіне?</p>
<p>Як замясці свае сляды?</p>
<p>Гадае дзед пра тую змену,</p>
<p>Ох, Богут, Богут, абармот.</p>
<p>Ды дзякуй Лемеху Аўгену —</p>
<p>Ён дзеда вызваліў з турбот.</p>
<p>Аўген таксама згодзен з дзедам —</p>
<p>130	Чаго Марыне тут ліпець?</p>
<p>Раз «польскасць» лезе ў яе клець,</p>
<p>Канца не будзе яе бедам.</p>
<p> </p>
<p> </p>
<h4><a id="chapter450"></a>12</h4>
<p> </p>
<p>У патайным кутку нараду</p>
<p>Яны вядуць учацвярых.</p>
<p>Марынка згодна, нават рада</p>
<p>I за сябе і за старых.</p>
<p>Хіба ж ёй лёгка жыць і ведаць,</p>
<p>Што столькі клопату яны</p>
<p>Прынеслі бабцы Еве, дзеду,</p>
<p>140	Што і на іх злуюць паны.</p>
<p>А дзеду, бабцы яна ўдзячна,</p>
<p>Што так ласкавымі былі</p>
<p>I ім прытулак тут далі,</p>
<p>Хоць і самім жыць не так смачна.</p>
<p> </p>
<p> </p>
<h4><a id="chapter451"></a>13</h4>
<p> </p>
<p>Марынка ладзіцца ў дарогу,</p>
<p>Як птушка восенню ў адлёт.</p>
<p>Дабра ў яе не дужа многа,</p>
<p>Ды ўсё ж не мала і турбот.</p>
<p>Ёй бабка Ева памагае,</p>
<p>150	А дзед дарады падае,</p>
<p>Што браць з сабою, рэч якая</p>
<p>Патрэбна болей для яе.</p>
<p>Данілаў струмант прыхавалі —</p>
<p>Дасць Бог, ён вернецца назад,</p>
<p>Бо розных змен на свеце шмат —</p>
<p>Не раз жа катаў чэрці бралі.</p>
<p> </p>
<p> </p>
<h4><a id="chapter452"></a>14</h4>
<p> </p>
<p>Куды ж збіраецца Марына?</p>
<p>Дзе, як далёкі яе схоў?</p>
<p>Ды хіба ж родная краіна</p>
<p>160	Не мае зацішкаў, куткоў?</p>
<p>Ёсць тут пасёлак недалёка,</p>
<p>Двароў на дваццаць, Буякі.</p>
<p>Туды не любяць кідаць вока</p>
<p>I не заходзяць палякі.</p>
<p>Ці так, ці сяк, а горш не будзе,</p>
<p>Там зацішней і спакайней.</p>
<p>Пабудзе трохі, там відней,</p>
<p>Адну ж не кінуць яе людзі.</p>
<p> </p>
<p> </p>
<h4><a id="chapter453"></a>15</h4>
<p> </p>
<p>Пад вечар скончыліся зборы.</p>
<p>170	Аўген пад'ехаў цемачком,</p>
<p>I скрыню вынеслі з каморы,</p>
<p>На воз паставілі маўчком,</p>
<p>Схавалі хітра яе ў сена</p>
<p>Ад вока панскае брыды —</p>
<p>Ляжыць нібыта шлях Аўгена</p>
<p>На торг у Ціхія Брады.</p>
<p>Тым часам бабка Ева з хаты</p>
<p>Выносіць скорам і хлябок:</p>
<p>— Ну, мой унучак-пестунок,</p>
<p>180	Жыві здаровенькі, багаты!</p>
<p> </p>
<p> </p>
<h4><a id="chapter454"></a>16</h4>
<p> </p>
<p>Бярэ Валерыка на рукі</p>
<p>I шчыльна туліць да грудзей.</p>
<p>— Бывай, не ведай гора, мукі,</p>
<p>Мой шчабятунчык-салавей!</p>
<p>I бабка хлопчыка, як сына,</p>
<p>Латвей усаджвае на воз.</p>
<p>— Бывай, мая ты сіраціна,—</p>
<p>Стрымаць не можа бабка слёз.</p>
<p>I ціха рыпнулі вароты,</p>
<p>190	Свет расчынілі ў цемнату.</p>
<p>Адчула бабка маркату —</p>
<p>Шкада Марынкі і блазноты.</p>
<p> </p>
<p> </p>
<h4><a id="chapter455"></a>17</h4>
<p> </p>
<p>Ноч землю туліць цяжкім мрокам.</p>
<p>Далёка ззаду Петрушы.</p>
<p>Глушэй і цішай з кожным крокам</p>
<p>У цёмным лесным шалашы.</p>
<p>Маўчыць Аўген, маўчыць Марына,</p>
<p>А конік клыгае ступой.</p>
<p>Дзяцінства горкая хвіліна</p>
<p>200	Прыпамінаецца тут ёй.</p>
<p>Даўно, даўно калісьці з братам</p>
<p>Вось так жа ехалі яны,</p>
<p>Тады яшчэ зусім блазны,</p>
<p>У свет насустрач хмурым хатам.</p>
<p> </p>
<p> </p>
<h4><a id="chapter456"></a>18</h4>
<p> </p>
<p>Ігнатка ў памяці ўсплывае</p>
<p>I тая ноч, той рад бяроз.</p>
<p>I вобраз брата ажывае.</p>
<p>Дзе ён? Які яго быў лёс?</p>
<p>Ці ён жывы, ці ўжо на свеце</p>
<p>210	Яго, гаротнага, няма?</p>
<p>Куды закінуў яго вецер?</p>
<p>Дзе прытуліла ночка-цьма?</p>
<p>Усё сплыло. I аб Даніле</p>
<p>Нідзе нічога не чуваць.</p>
<p>Хто можа ёй паспачуваць?</p>
<p>Маўкліва, глуха, бы ў магіле.</p>
<p> </p>
<p> </p>
<h4><a id="chapter457"></a>19</h4>
<p> </p>
<p>А хлопчык спіць на ўлонні маткі —</p>
<p>Няма ў яго турботных дум.</p>
<p>На міг расчыніць вачаняткі</p>
<p>220	Пад траску мерную і шум</p>
<p>Ды зноў у сон плыве салодкі,</p>
<p>Згарнуўшы пальцы ў кулачкі.</p>
<p>Наўзбоч сярод травінкі-шчоткі</p>
<p>Сям-там засвецяць светлячкі.</p>
<p>Марыне сумна-сумна, горка,</p>
<p>I плача ціхенька яна,</p>
<p>Трымае сына-пестуна.</p>
<p>Зусім заціхла іх гаворка.</p>
<p> </p>
<p> </p>
<h4><a id="chapter458"></a>20</h4>
<p> </p>
<p>Аўген не бачыць, сэрцам чуе,</p>
<p>230	Што у Марынкі на душы,</p>
<p>I з ёю моўчкі сам гаруе</p>
<p>У гэтай томячай глушы.</p>
<p>Ніяк не клеіцца размова,</p>
<p>Хоць думак шмат у галаве,</p>
<p>I трудна тое знайсці слова,</p>
<p>Што сотні слоў другіх заве.</p>
<p>Нарэшце цмокнуў на Каштанку,</p>
<p>Дарога сцелецца гладзей,</p>
<p>А лес, як нейкі чарадзей,</p>
<p>240	Уміг разгортвае палянку.</p>
<p> </p>
<p> </p>
<h4><a id="chapter459"></a>21</h4>
<p> </p>
<p>— А ты б, Марынка, падрамала:</p>
<p>Заснеш, і будзе весялей.</p>
<p>Што плакаць? з плачу толку мала —</p>
<p>Ад слёз не ўнікне сухавей,—</p>
<p>Сказаў Аўген са спачуваннем.</p>
<p>Ён хоча гутарку пачаць,</p>
<p>Бо ў гэтым сцішаным маўчанні</p>
<p>Туга бязмерная чуваць.</p>
<p>— Ох, дзядзечка, хто не заплача,</p>
<p>250	Калі вакол бяда, нуда,</p>
<p>I брат загінуў без сляда,</p>
<p>I дзе Даніла, мой бядача?</p>
<p> </p>
<p> </p>
<h4><a id="chapter460"></a>22</h4>
<p> </p>
<p>— Ну, як сказаць? гадаем гэтак,</p>
<p>Ды часта ў мыслях кульганём.</p>
<p>Там, у Саветах, сірат-дзетак</p>
<p>Знайшло не мала сабе дом.</p>
<p>Ім там прасторная дарога,</p>
<p>Ім там і ласка і дагляд.</p>
<p>Дык не гаруй, мая нябога, —</p>
<p>260	Яшчэ аб'явіцца твой брат.</p>
<p>Вось разгародзіцца граніца,</p>
<p>Бо панскі лад, вер, не даўгі,</p>
<p>Паводка змые берагі,</p>
<p>Як хлыне свежая крыніца.</p>
<p> </p>
<p> </p>
<h4><a id="chapter461"></a>23</h4>
<p> </p>
<p>Такая байка ў людзях ходзіць:</p>
<p>Стварыў Бог свет і ўсё, што ў ім.</p>
<p>Сам клопат мае аб народзе</p>
<p>I апякуецца над ім.</p>
<p>Зрабіў у небе ён аконца,</p>
<p>270	А ў ім дзве шыбінкі. Праз іх</p>
<p>Глядзіць вачамі зор і сонца,</p>
<p>На месца ставіць сваё ўсіх.</p>
<p>Раз Бог па слабасці старэчай</p>
<p>Заснуў, задаўшы храпака,</p>
<p>I вось тут чортава рука</p>
<p>Пайшла чыніць благія рэчы.</p>
<p> </p>
<p> </p>
<h4><a id="chapter462"></a>24</h4>
<p> </p>
<p>Прачнуўся Бог, зірнуў у шклечка,</p>
<p>Аж бачыць — згорбіўся народ.</p>
<p>У сіх, у тых няма гняздзечка,</p>
<p>280	А сям-там голад, недарод.</p>
<p>— Ілья! — гукае Бог прарока.</p>
<p>Прыйшоў Ілья. Бог да Ільі:</p>
<p>— Ці то маё ўжо хібіць вока?</p>
<p>Што там за ліха на зямлі?</p>
<p>Зірнуў Ілья і кажа: — Божа!</p>
<p>Няма ў акне другога шкла —</p>
<p>Замазаў чорт яго для зла,</p>
<p>Каб ты не бачыў спраў варожых.</p>
<p> </p>
<p> </p>
<h4><a id="chapter463"></a>25</h4>
<p> </p>
<p>Бог — трах па шыбіне! Як гляне —</p>
<p>290	Аж там маёнткі і двары,</p>
<p>I толькі чуе — проша пане!</p>
<p>Яны там богі і цары.</p>
<p>I кажа Бог Ільі-прароку:</p>
<p>— Ляці маланкаю туды,</p>
<p>Кажы народу — бі па боку!</p>
<p>Не трэба чортавай брыды!</p>
<p>Ну і пайшло тут мітусенне.</p>
<p>Бог за народ, чорт за паноў...</p>
<p>Марынка, вер, і мы далоў</p>
<p>300	Пагонім чортава насенне.</p>
<p> </p>
<p>3-16/VII 1946 г.</p>
<p> </p>
<p> </p>
<h3><a id="chapter464"></a>Раздзел   XIX</h3>
<p> </p>
<p> </p>
<h4><a id="chapter465"></a>1</h4>
<p> </p>
<p>Зірнем цяпер хоць мімаходам</p>
<p>На ціхі кут у Буяках,</p>
<p>На той, што туліцца за бродам</p>
<p>У пышных, гнуткіх лазняках.</p>
<p>Як у вянок, жывы, зялёны,</p>
<p>Сюды заціснуўся грудок,</p>
<p>Дзе пчолкі звоняць, як у звоны,</p>
<p>У вуллі носячы мядок.</p>
<p>Груд упіраецца ў рачулку,</p>
<p>10	Што пад альховаю страхой</p>
<p>Пралегла гожаю дугой,</p>
<p>Прабегшы нібы па завулку.</p>
<p> </p>
<p> </p>
<h4><a id="chapter466"></a>2</h4>
<p> </p>
<p>Сюды пратоптана дарожка</p>
<p>Ад агарода са двара,</p>
<p>А ў тым двары жыве Аношка,</p>
<p>Што мае славу пчаляра.</p>
<p>Аношкаў двор не той, што ў пана, —</p>
<p>Так з дзесяць крокаў шырыні,</p>
<p>Але ў ім чысценька, прыбрана,</p>
<p>20	На месцы ўсё, дзе ні зірні.</p>
<p>I лік будынін не маленькі:</p>
<p>Хаціна, пуня, хлевушок,</p>
<p>Няхай ён цесны катушок,</p>
<p>I ёсць свіронак, варывенька.</p>
<p> </p>
<p> </p>
<h4><a id="chapter467"></a>3</h4>
<p> </p>
<p>Аношка — прыяцель Аўгена.</p>
<p>Яны сябруюць з даўніх пор.</p>
<p>I ён і цётка Магдалена</p>
<p>Пайшлі панам наперакор —</p>
<p>Марыну з сынам прытулілі</p>
<p>30	I кут у хаце адвялі:</p>
<p>Не пакарыцца ж ліхай сіле —</p>
<p>Ці ж месца мала на зямлі?</p>
<p>Няхай сабе жыве ўсё лета,</p>
<p>А трэба будзе — і зіму:</p>
<p>Якая справа і каму</p>
<p>Звяртаць увагу на ўсё гэта?</p>
<p> </p>
<p> </p>
<h4><a id="chapter468"></a>4</h4>
<p> </p>
<p>Аношка з жонкаю няплодны —</p>
<p>Не павялося на дзяцей.</p>
<p>Ні сваякоў, ні блізкіх родных,</p>
<p>40	Дык ім з Марынай весялей.</p>
<p>I пчальнічок жа ёсць на грудзе –</p>
<p>Дагледзіць пчолак заадно,</p>
<p>А там Бог бацька, бачна будзе,</p>
<p>Як што абернецца яно.</p>
<p>Так і прыстроілі Марыну</p>
<p>На новым месцы ў Буяках.</p>
<p>Улёгся трохі яе страх,</p>
<p>Сказаць у добрую часіну.</p>
<p> </p>
<p> </p>
<h4><a id="chapter469"></a>5</h4>
<p> </p>
<p>Прайшло дзён два ці трохі болей,</p>
<p>50	Яна ўжо тут нібы свая,</p>
<p>I людзі ўведалі спаволля,</p>
<p>Адкуль і хто яна, чыя.</p>
<p>Жанкі ёй шчыра спагадалі</p>
<p>I пракліналі той астрог,</p>
<p>Што ім паны пабудавалі,</p>
<p>Каб меней сталася дарог.</p>
<p>Паны і панскія астрогі...</p>
<p>Аб чым жа думаць і гадаць?</p>
<p>Канца няволі не відаць,</p>
<p>60	I жыць так далей няма змогі.</p>
<p> </p>
<p> </p>
<h4><a id="chapter470"></a>6</h4>
<p> </p>
<p>I цяжка б жыць, каб не жывілі</p>
<p>Яе спадзевак і надзей —</p>
<p>Наперакор той панскай сіле,</p>
<p>Што так насела на людзей,</p>
<p>Марына груд упадабала</p>
<p>I варту пчол у пчальніку.</p>
<p>Калі выходзіў рой, бывала,</p>
<p>То быць ёй трэба начаку.</p>
<p>Аношка ўвёў яе ў навуку,</p>
<p>70	Як трэба пчолак даглядаць,</p>
<p>Якую дзе параду даць,</p>
<p>Каб рой абраць без шуму-гуку.</p>
<p> </p>
<p> </p>
<h4><a id="chapter471"></a>7</h4>
<p> </p>
<p>Яна з сынком заўсёды разам,</p>
<p>Тут ім вядомы ўсе куткі,</p>
<p>А лепшы кут пад тоўстым вязам,</p>
<p>Дзе рэчка робіць завіткі.</p>
<p>Адгэтуль ім як на далоні</p>
<p>Відаць грудок і вуллі ўсе,</p>
<p>Дубы за рэчкаю і тоні</p>
<p>80   У нерухомай іх красе.</p>
<p>А рэчачка бяжыць, шапоча,</p>
<p>Калыша травы, чараты</p>
<p>I мые бераг свой круты,</p>
<p>Каб шлях зрабіць сабе карочай.</p>
<p> </p>
<p> </p>
<h4><a id="chapter472"></a>8</h4>
<p> </p>
<p>Малыш не ўседзіць і хвіліны,</p>
<p>Яму ўсё гэта навіна:</p>
<p>I як калышуцца галіны,</p>
<p>Як рыбка выплыве са дна.</p>
<p>Глядзіць на лёгкую былінку,</p>
<p>90	Што ён укіне, як плыве.</p>
<p>Чаруе рэчачка хлапчынку</p>
<p>I родзіць мыслі ў галаве.</p>
<p>I ўсё ж уведаць яму трэба</p>
<p>I распытацца аб усім:</p>
<p>Адкуль яно ўсё і зачым?</p>
<p>Чаму ў рачулку сышло неба?</p>
<p> </p>
<p> </p>
<h4><a id="chapter473"></a>9</h4>
<p> </p>
<p>Тлумачыць маці як умее,</p>
<p>Хоць не ўсё ведае сама.</p>
<p>Расце сынок і разумнее,</p>
<p>100	А долі хлопчыку няма.</p>
<p>Яна ўздыхне ды засумуе,</p>
<p>I слёзы бліснуць з-пад павек.</p>
<p>Ёй горка-горка.— Ох, чаму я</p>
<p>Такі няшчасны чалавек?</p>
<p>I думкі самі мімаволі</p>
<p>Нясуць яе ў далёкі свет —</p>
<p>Як напаткаць Данілаў след?</p>
<p>Няма ім, бедным, шчасця, долі.</p>
<p> </p>
<p> </p>
<h4><a id="chapter474"></a>10</h4>
<p> </p>
<p>Сядзіць раз так Марына з сынам.</p>
<p>110	Ён рэчкай цешыцца, яна</p>
<p>Работу робіць сваім чынам,</p>
<p>Штукуе штось для пестуна.</p>
<p>I раптам хлопчык палахліва</p>
<p>Да мамкі туліцца, дрыжыць</p>
<p>I шэпча: — Мама! там... дзед сівы!</p>
<p>А сам за рэчачку глядзіць.</p>
<p>За рэчкай лозы і каліна,</p>
<p>Па плечы імяла-трава.</p>
<p>3 травы чуць відна галава</p>
<p>120	I чыйся твар з вясёлай мінай.</p>
<p> </p>
<p> </p>
<h4><a id="chapter475"></a>11</h4>
<p> </p>
<p>— Гляджу я, мілыя мае вы,</p>
<p>Ды і не веру сабе сам:</p>
<p>Ці вы, ці не? Вось неспадеевы!</p>
<p>Дзе давялося стрэцца нам!</p>
<p>Марына перш утарапела.</p>
<p>Глядзіць — знаёма постаць, від,</p>
<p>I той жа зорыць зрок нясмела,</p>
<p>Сам тымі ж латамі прыкрыт.</p>
<p>— Дык гэта вы! — Я, я, галубка!</p>
<p>130	У хаце вы маёй жылі.</p>
<p>Ды ў ёй паны жыць не далі...</p>
<p>У попел-дым пайшла халупка...</p>
<p> </p>
<p> </p>
<h4><a id="chapter476"></a>12</h4>
<p> </p>
<p>Ну, добра ж, сонейка-дачушка.</p>
<p>Вось зараз я іду да вас!</p>
<p>I мой рыбак, Сымон Латушка,</p>
<p>3 вачэй знікае ў той жа час.</p>
<p>Ідзе кустамі ўскрай рачулкі —</p>
<p>Тут кладка ёсць праз гоны тры.</p>
<p>Ён знае ўсе тут закавулкі</p>
<p>140	I ўсе дарожкі ў гушчары.</p>
<p>Мінуўшы мосцік і прысады,</p>
<p>Рыбак выходзіць на грудок.</p>
<p>Пры ім паходны кацялок</p>
<p>I ўсе рыбацкія прылады.</p>
<p> </p>
<p> </p>
<h4><a id="chapter477"></a>13</h4>
<p> </p>
<p>Прыйшоў, спыніўся, прывітаўся,</p>
<p>Акінуў зрокам ветлым іх.</p>
<p>— Дык ось дзе з вамі я спаткаўся,</p>
<p>Дзе вас пабачыў, ды... не ўсіх. —</p>
<p>Ён уздыхнуў.— Чуў, чуў, нябога, —</p>
<p>150	Тайком там быў разоў так пяць...</p>
<p>Паны загналі да астрога,</p>
<p>Ды ім не век тут панаваць.</p>
<p>Хваліўся збан, што носіць воду,</p>
<p>Але забыўся на слупкі,</p>
<p>Што б'юць збанок на чарапкі, —</p>
<p>I панскага не будзе зброду.</p>
<p> </p>
<p> </p>
<h4><a id="chapter478"></a>14</h4>
<p> </p>
<p>Марына слухае ў сумоце,</p>
<p>А ў думках ёй карціць адно:</p>
<p>Нідзе ж у панскім тым балоце</p>
<p>160	Прагалін ясных не відно.</p>
<p>Яе сынок глядзіць бачліва</p>
<p>На твар, на постаць рыбака.</p>
<p>Малому ўсё ў ім чуць не дзіва —</p>
<p>Ад вудзільнаў да кацялка.</p>
<p>I хоча ён пакратаць ручкай,</p>
<p>Каб лепш дазнацца рэчаў тых.</p>
<p>Рыбак жа любіць сам малых,</p>
<p>Пацешыць рад цікавай штучкай.</p>
<p> </p>
<p> </p>
<h4><a id="chapter479"></a>15</h4>
<p> </p>
<p>I ён звярнуўся да малога:</p>
<p>170	— Ну што, качанчык мілы мой?</p>
<p>У дзядзькі, бачыш, цацак многа,</p>
<p>Дык можа пойдзеш ты са мной?</p>
<p>Глядзіць хлапчына на Сымона —</p>
<p>Відаць, гаворыць надарма,—</p>
<p>Не знята поўнасцю заслона,</p>
<p>Дык той і яснасці няма.</p>
<p>Рыбак, счакаўшы: — Падарую</p>
<p>Табе і цацачку адну.</p>
<p>Рукой правёўшы па радну,</p>
<p>180	Вымае дудку ён старую.</p>
<p> </p>
<p> </p>
<h4><a id="chapter480"></a>16</h4>
<p> </p>
<p>Рыбак наўперад для паказу</p>
<p>Сам заіграў на дудцы той</p>
<p>I падкупіў малога зразу</p>
<p>Сваёю шчодрай дабратой.</p>
<p>Малы ўзяў дудку. Перш агледзеў,</p>
<p>А потым сам, як і Сымон,</p>
<p>Паднёс да губ, і, нібы ў медзі,</p>
<p>Пачуўся мяккі яе тон.</p>
<p>Хлапчынка рады. Вось дык дзіва!</p>
<p>190	Як маме ў вочы не зірнуць?</p>
<p>I хлопчык стаў у дудку дзьмуць,</p>
<p>Гамоніць дудка галасліва.</p>
<p> </p>
<p> </p>
<h4><a id="chapter481"></a>17</h4>
<p> </p>
<p>Пад тую забаўку дзіцяці</p>
<p>Рыбак пачаў здалёку сказ</p>
<p>Пра пана Богута, аб хаце,</p>
<p>Куды вайшлі не ў добры час.</p>
<p>Цяпер няма яе, той хаты:</p>
<p>Яна згарэла. Яе ж цень</p>
<p>На іх жа паў, як мрок закляты,</p>
<p>200	I ўсё праз Богута, праз дрэнь.</p>
<p>— Скажыце, імасць, ці не чулі,</p>
<p>3 чаго той вынікнуў пажар?</p>
<p>— Спаліў яе ён сам, вядзьмар,</p>
<p>Каб ён не меў на смерць кашулі.</p>
<p> </p>
<p> </p>
<h4><a id="chapter482"></a>18</h4>
<p> </p>
<p>Хадзіў, падкопваўся, гадзюка,</p>
<p>Каб падкусіць, каб утапіць,</p>
<p>Бо што яму чужая мука?</p>
<p>Абы сабе кус падхапіць.</p>
<p>— Скажыце, імасць, вінаваціць</p>
<p>210	Ён, рыжы гад, і за падпал?</p>
<p>— На ўсё сумлення ў яго хваціць,</p>
<p>Выжыга, злодзей, цемрашал.</p>
<p>Зірнуў рыбак на маладзіцу</p>
<p>I кажа: — Рыбка ты мая, —</p>
<p>Спаліў жа хату гэта я!</p>
<p>Гатоў прад вамі павініцца.</p>
<p> </p>
<p> </p>
<h4><a id="chapter483"></a>19</h4>
<p> </p>
<p>Марына ўскінула вачамі</p>
<p>На твар злінялы рыбака.</p>
<p>А ён ёй: — Гэта паміж намі.</p>
<p>220	Займеў я сэрца на ваўка.</p>
<p>Бо як жа так? I вас ён выжыў,</p>
<p>Не пабаяўшыся граху:</p>
<p>Сам, рыжы гад і панскі выжал,</p>
<p>Лісткі засунуў пад страху.</p>
<p>Я бачыў сам на свае вочы,</p>
<p>Як ён пад пахай скрутак нёс</p>
<p>Вам на пакуту і для слёз</p>
<p>У час глухі, так апаўночы.</p>
<p> </p>
<p> </p>
<h4><a id="chapter484"></a>20</h4>
<p> </p>
<p>I толькі потым я уцяміў,</p>
<p>230	Тады ж на кем не браў ніяк,</p>
<p>Чаго каноплямі, аўсамі</p>
<p>Туляўся юда-ваўкалак.</p>
<p>Марына рукі сашчаміла,</p>
<p>Ёй вузел зла стаў шмат ясней.</p>
<p>— Дзе ж тая праўда, Божа мілы!</p>
<p>Як зносіць свет такіх людзей...</p>
<p>А можа б, дзядзечка, прашэнне</p>
<p>Падаць у іх вышэйшы суд</p>
<p>Ды расказаць пра гэты чмут.</p>
<p>240	Няўжо ж у іх няма сумлення!</p>
<p> </p>
<p> </p>
<h4><a id="chapter485"></a>21</h4>
<p> </p>
<p>— Эх, імасць, імасць-небарака!</p>
<p>Якое ў іх сумленне, суд?</p>
<p>Тут Доўнар пан, там пан Гавака,</p>
<p>Дык нашай праўдзе і капут.</p>
<p>Хто нашу праўду слухаць будзе?</p>
<p>А хеўра ўсюды ў іх адна.</p>
<p>Адзін ёсць шлях: пусціць паскудзе</p>
<p>Тайком уночы певуна.</p>
<p>Ды толькі, імасць, ані слоўка,</p>
<p>250	Нідзе нікому ні гу-гу.</p>
<p>Я знесці крыўду не магу —</p>
<p>Такую злосць займеў на воўка.</p>
<p> </p>
<p> </p>
<h4><a id="chapter486"></a>22</h4>
<p> </p>
<p>Глядзіць Марына на Сымона,</p>
<p>Як на вар'ята-дзівака,—</p>
<p>Ці ён не ведае законаў</p>
<p>I штучак пана-паляка?</p>
<p>— Ой, дзядзечка, ды крый вас Божа!</p>
<p>Што вы забралі ў галаву?</p>
<p>Ці ж гэта справе дапаможа?</p>
<p>260	I так пад страхам я жыву.</p>
<p>А што ж тады са мною будзе,</p>
<p>3 маім Данілам і з малым,</p>
<p>Калі сяліба пойдзе ў дым?</p>
<p>Вы ж рук не звяжаце прыблудзе.</p>
<p> </p>
<p> </p>
<h4><a id="chapter487"></a>23</h4>
<p> </p>
<p>Вы толькі, дзядзечка, ўявіце,</p>
<p>Які падымецца гвалт, крык,</p>
<p>А я даўно ўжо на прымеце,</p>
<p>I муж узят як бальшавік.</p>
<p>Тады мне што? збірай свой клунак</p>
<p>270	Вядомы шлях, вядомы лёс —</p>
<p>Ды з пастарунка ў пастарунак</p>
<p>Хадзі пад вартай на дапрос.</p>
<p>А колькі будзе непатрэбных</p>
<p>Апроч мяне яшчэ ахвяр.</p>
<p>А злыдню што такі пажар?</p>
<p>Не пажабруе ў торбах зрэбных.</p>
<p> </p>
<p> </p>
<h4><a id="chapter488"></a>24</h4>
<p> </p>
<p>I вось што, дзядзечка: вядома,</p>
<p>Як допыт чыняць там паны,</p>
<p>Як б'юць, катуюць, гнуць і ломяць,</p>
<p>280	Як вінавацяць без віны.</p>
<p>А вы сакрэт свой расказалі —</p>
<p>Ці захаваецца ж сакрэт</p>
<p>У той пакуце, у навале?</p>
<p>Ці не ўсплыве і ён на свет?</p>
<p>Ды адступіцеся, прашу я.</p>
<p>Якая тут карысць, каму?</p>
<p>Няхай адплаціць Бог яму —</p>
<p>Ці ж ён людскі боль не пачуе?</p>
<p> </p>
<p> </p>
<h4><a id="chapter489"></a>25</h4>
<p> </p>
<p>Пачухаў мой рыбак чупрыну</p>
<p>290	I цмокнуў. — Ох ты, абармот!</p>
<p>Клянуся: гэты план пакіну,</p>
<p>Бо не ўлічыў тых перашкод.</p>
<p>Не бойся ж, рыбка: даю слова,</p>
<p>Зямлі і небу прысягну,</p>
<p>Спакойна, імасць, будзь, здарова</p>
<p>Ліхой сядзібы не крану.</p>
<p>Дык так, уважу просьбу вашу,</p>
<p>А касавокай падле, псу</p>
<p>Другую штучку паднясу —</p>
<p>300	Хоць гада рыжага настрашу.</p>
<p> </p>
<p>17/VII-2/VIII 1946 г.</p>
<p> </p>
<p> </p>
<h3><a id="chapter490"></a>Раздзел   XX</h3>
<p> </p>
<p> </p>
<h4><a id="chapter491"></a>1</h4>
<p> </p>
<p>Каб папярэдзіць пагалоскі</p>
<p>I даць кірунак ім другі,</p>
<p>Пан Богут піша «з ласкі боскай»</p>
<p>Крамзолі «польскасці слугі».</p>
<p>У мыслях пан не дужа гнуткі,</p>
<p>Як жорны, клыгаюць глузды,</p>
<p>Але ж такія ў пана скуткі,</p>
<p>Што мусіць вынуць з іх гвазды.</p>
<p>Ён апусціў пяро ў «атрамант»,</p>
<p>10	Палюбаваўся з момант ім</p>
<p>I, вокам лыпнуўшы касым,</p>
<p>Стаў выліваць «душы сакрамант».</p>
<p> </p>
<p> </p>
<h4><a id="chapter492"></a>2</h4>
<p> </p>
<p>«Ласкавы пане саквэстратар!</p>
<p>Не мысліў пана турбаваць.</p>
<p>Я да пісання не аматар</p>
<p>Ды польскасць мушу захаваць.</p>
<p>Няхай жа пан глядзіць цвяроза</p>
<p>На рэчы ўсе, як ёсць яны,</p>
<p>Бо ёсць для польскасці пагроза</p>
<p>20	У плётках хамскае маны.</p>
<p>Няма да Польшчы ў хлопаў «хэнці»,</p>
<p>У іх інтэрас свой на ўме,</p>
<p>А ўжо калі што хлоп займе,</p>
<p>Яго і пан Бог не «асвенціць».</p>
<p> </p>
<p> </p>
<h4><a id="chapter493"></a>3</h4>
<p> </p>
<p>Пан знае сам — і дасканала —</p>
<p>Данілу Смыка, лайдака,</p>
<p>Што стража польская забрала</p>
<p>Як бунтара-бальшавіка.</p>
<p>Тэн лайдак, пана прапрашаю,</p>
<p>30   Хоць абясшкоджаны, але</p>
<p>Пусціў атожылкі лішаю —</p>
<p>Сваю заразу на сяле.</p>
<p>Як поляк, я — ганору слова —</p>
<p>За ўсім тут мушу наглядаць.</p>
<p>I вось — ні ў дзесяць і ні ў пяць —</p>
<p>Пайшла гуляць пагудка-змова.</p>
<p> </p>
<p> </p>
<h4><a id="chapter494"></a>4</h4>
<p> </p>
<p>Паклёп — і брудны, проша пана, —</p>
<p>Узводзяць хлопы на мяне,</p>
<p>I пашквіль нейкага галгана</p>
<p>40	Наклеіў хтосьці на сцяне.</p>
<p>I то ўсё — вынік хлопскай злобы.</p>
<p>Якая мэта лайдака?</p>
<p>Дыскрэдытацыя асобы,</p>
<p>Каб знізіць гонар паляка.</p>
<p>Хто розум мае, не дасць веры</p>
<p>Тым пашквілям, што піша хлоп,</p>
<p>Каб толькі свой заблытаць троп,</p>
<p>Што йдзе ад Смыкавай халеры.</p>
<p> </p>
<p> </p>
<h4><a id="chapter495"></a>5</h4>
<p> </p>
<p>Тут засталася жонка Смыка,</p>
<p>50	I ніці ўсе вядуць у двор,</p>
<p>Дзе гэта д'ябальскае лыка</p>
<p>Знайшло прыпынак і прызор.</p>
<p>Сюды з аглядкай, патаёма</p>
<p>Прыходзіць розны шкодны зброд</p>
<p>I ставіць варту каля дома,</p>
<p>Каб не было ім перашкод.</p>
<p>I я аднойчы, проша пана,</p>
<p>Туды пасунуўся ўначы,</p>
<p>Каб шайку тую дасачыць,</p>
<p>60	Ды быў тым збродам апазнаны.</p>
<p> </p>
<p> </p>
<h4><a id="chapter496"></a>6</h4>
<p> </p>
<p>I як жа хлопы скарысталі</p>
<p>Мой доўг прад Польшчаю святы?</p>
<p>А так, што я — і пашквіль склалі —</p>
<p>Да хлопкі важыўся ў сваты!</p>
<p>Дык вось якія, пане, скуткі.</p>
<p>А як заткнуць паганы рот,</p>
<p>Каб тыя смродныя закуткі</p>
<p>Не сталі месцам плявузгот?</p>
<p>Няхай жа будзе пан ласкавы,</p>
<p>70	Мой двор і дом не абміне</p>
<p>I завітае да мяне —</p>
<p>Для справы добрай і забавы».</p>
<p> </p>
<p> </p>
<h4><a id="chapter497"></a>7</h4>
<p> </p>
<p>Закончыў ліст, паставіў кропку,</p>
<p>Спачатку стаў яго чытаць,</p>
<p>А прачытаўшы, выпіў стопку —</p>
<p>Пісьмо на славу.— О, пся маць! —</p>
<p>Сказаў пан Богут пагардліва, —</p>
<p>Плявузгай, гіцлю, і брашы!</p>
<p>А для сябе дадаў жычліва:</p>
<p>80	— Пісаць пан майстар, дадушы!</p>
<p>Яшчэ раз ён пісьмо чытае,</p>
<p>I панскі пых, сагнаўшы страх,</p>
<p>Расце, як цеста на дражджах,</p>
<p>I чуць да воблак не ўзлятае.</p>
<p> </p>
<p> </p>
<h4><a id="chapter498"></a>8</h4>
<p> </p>
<p>Калі парыў самахвалення</p>
<p>Улёгся ў Богуце, апаў,</p>
<p>Ён перайшоў ад летуцення</p>
<p>Да празаічных шэрых спраў.</p>
<p>Ен прыгадаў сваю Мальвіну,</p>
<p>90	Не так яе, як момант той,</p>
<p>Калі пашле ім Бог часіну</p>
<p>Стыкнуцца ў справе завітой.</p>
<p>Яго залёты — факт бясспрэчны —</p>
<p>Вушэй Мальвіны не мінуць.</p>
<p>Дык, можа, ёй ліст гэты ткнуць,</p>
<p>Каб гнеў уцішыць бурнацечны?</p>
<p> </p>
<p> </p>
<h4><a id="chapter499"></a>9</h4>
<p> </p>
<p>I па нядоўгім разважанні</p>
<p>Знімае копію з пісьма —</p>
<p>Да саквэстратара пасланне</p>
<p>100	Пісаў пан Богут недарма.</p>
<p>Пайшло пісьмо сваёй дарогай,</p>
<p>I час ідзе сваёй чаргой,</p>
<p>I Богут ходзіць з перамогай,</p>
<p>Як патрыёт і як герой.</p>
<p>Трывогі голас ціхне, глухне.</p>
<p>Спаўзае ўдалеч прыкры цень.</p>
<p>Ды вось яшчэ праз адзін дзень</p>
<p>Вядзе ўжо рэй Мальвіна ў кухні.</p>
<p> </p>
<p> </p>
<h4><a id="chapter500"></a>10</h4>
<p> </p>
<p>Але чаго яна марудзіць?</p>
<p>110	Чаму не выйдзе да стала?</p>
<p>I страх у панскіх мыслях блудзіць,</p>
<p>Смуга ў свядомасць забрыла.</p>
<p>Вось дзверы рыпнулі ў камору,</p>
<p>I кубел там грыміць, гудзе.</p>
<p>Відаць, Мальвіна не ў гуморы,</p>
<p>Калі так доўга не ідзе.</p>
<p>Была ў адлучцы праве тыдзень,</p>
<p>А не паказвае вачэй.</p>
<p>Нядобра, пане дабрадзей,—</p>
<p>120    Відаць, пашкодзіў нейкі злыдзень!</p>
<p> </p>
<p> </p>
<h4><a id="chapter501"></a>11</h4>
<p> </p>
<p>Сядзіць пан Богут у тамленні</p>
<p>I вочы ўзвёў на абразы,</p>
<p>А чарвячок грызе сумленне —</p>
<p>Прадвеснік лазні і лазы.</p>
<p>Хутчэй бы выйсці з таго стану,</p>
<p>Якіх бы скуткаў ні было.</p>
<p>I ў нетрыванне стала пану,</p>
<p>Яна ж марудзіць як назло.</p>
<p>Нарэшце від прыняў рашучы,</p>
<p>130	Хоць апусціў свой вус руды.</p>
<p>Аж тут Мальвіна тыц сюды!</p>
<p>Прывяў пан Богут — будзе буча.</p>
<p> </p>
<p> </p>
<h4><a id="chapter502"></a>12</h4>
<p> </p>
<p>Аднак ён борздзенька ўсхапіўся,</p>
<p>Ды так, што бразнула пята.</p>
<p>Ох, як па жонцы ён нудзіўся,</p>
<p>I дом без жонкі сірата.</p>
<p>Ды ў ручку плюсь ёй, у другую,</p>
<p>Затым у шчочку, у далонь.</p>
<p>Аж носіць жонку дарагую,</p>
<p>140	Па хаце тухкае, як слонь.</p>
<p>Яна ж ні рыба і ні мяса,</p>
<p>Ды ласкі мужа прыняла —</p>
<p>Без лішняй прыязні і зла,</p>
<p>Без лішніх слоў і выкрутасаў.</p>
<p> </p>
<p> </p>
<h4><a id="chapter503"></a>13</h4>
<p> </p>
<p>Скаціўся цяжкі камень гнёту</p>
<p>3 крывой душы, з сутулых плеч,</p>
<p>Ды трэба зняць усю турботу</p>
<p>I ўсе сумненні перасеч.</p>
<p>Ён перад ёю выдыгае,</p>
<p>150	Як закаханы, малады.</p>
<p>«Мальвіна, жонка дарагая!» —</p>
<p>Спявае ён на ўсе лады.</p>
<p>I распытаў, як гасцявала,</p>
<p>Якія ў свеце навіны</p>
<p>I як там маюцца паны.</p>
<p>Ну, вось і добра, Богу хвала.</p>
<p> </p>
<p> </p>
<h4><a id="chapter504"></a>14</h4>
<p> </p>
<p>Такіх гарачых пацалункаў,</p>
<p>Іскрыстых ласак, як віно,</p>
<p>Мальвіна — ёй няма ратунку —</p>
<p>160	Ужо не ведала даўно.</p>
<p>Яе замкнёнасць і стрыманасць,</p>
<p>Боль патайны глухіх згрызот</p>
<p>Скрышыла бурная адданасць,</p>
<p>Як сонца крышыць снег і лёд.</p>
<p>Другою сталася кабета —</p>
<p>Расцвіў румянак на шчаках,</p>
<p>Вясёлкі бліснулі ў вачах, —</p>
<p>Так ласкай той была сагрэта.</p>
<p> </p>
<p> </p>
<h4><a id="chapter505"></a>15</h4>
<p> </p>
<p>У сэрцы Богутавым свята:</p>
<p>170	Ён зараз — «фацэт» і «вар'ят».</p>
<p>Сабе ж ён шэпча варавата:</p>
<p>«Ты — дока, пан, і дыпламат!»</p>
<p>I мысліць далей — час спрыяе,</p>
<p>Каб клопат цалкам утрасці,</p>
<p>Ды каб не збочыла «старая»,</p>
<p>I як ёй ліст прыпаднясці?</p>
<p>Ёсць у народзе сказ-прымоўка:</p>
<p>«Дай Божа ў добры час сказаць,</p>
<p>А ў час нядобры памаўчаць»,</p>
<p>180	Дык вось і думай тут, галоўка.</p>
<p> </p>
<p> </p>
<h4><a id="chapter506"></a>16</h4>
<p> </p>
<p>Але пан Богут рызыкоўны,</p>
<p>Рашае — час якраз цяпер</p>
<p>I, прыязні да жонкі поўны,</p>
<p>Ідзе да «бюрка» для папер.</p>
<p>Бярэ пісьмо, а жонка ў час той</p>
<p>3 графіна ў чаркі — буль-буль-буль.</p>
<p>Бо ж момант гэтакі не часта</p>
<p>У дом прыходзіць іх і скуль?</p>
<p>Зірнуў пан Богут на Мальвіну,</p>
<p>190	На чаркі, поўныя віном.</p>
<p>I стаў пан Богут зноў блазном —</p>
<p>Ен жонку смокча, як маліну.</p>
<p> </p>
<p> </p>
<h4><a id="chapter507"></a>17</h4>
<p> </p>
<p>Даніна любасцям аддана,</p>
<p>Але не скінута ярмо,</p>
<p>Яно ж вісіць на шыі пана</p>
<p>I не скідаецца само.</p>
<p>Ды як пачаць? Пачаць з прамовы,</p>
<p>Але якой? Дзе верны троп?</p>
<p>Пан Богут злёгку хмурыць бровы,</p>
<p>200	Крыху сярдзіта моршчыць лоб.</p>
<p>— Да нас, быць можа, чуй, Мальвінка,</p>
<p>Пан саквэстратар зазірне...</p>
<p>Тут справа ходзіць аба мне,</p>
<p>Якую мусіць знаць пан Глынка.</p>
<p> </p>
<p> </p>
<h4><a id="chapter508"></a>18</h4>
<p> </p>
<p>Мальвіна вушы навастрыла,</p>
<p>У мужа ўставіла свой зрок,</p>
<p>А ў ім адбіўся з новай сілай</p>
<p>Яе ранейшы халадок.</p>
<p>Збянтэжыў пана зрок марозны —</p>
<p>210	Пачаў прамову неўпапад.</p>
<p>Сумеўся Богут, але позна,</p>
<p>I слоў не вернеш тых назад.</p>
<p>Ён кажа далей: — Дарагая!</p>
<p>Каб гэту справу зразумець</p>
<p>I доўгай квэстыі не мець,</p>
<p>Дык гэты ліст я прачытаю.</p>
<p> </p>
<p> </p>
<h4><a id="chapter509"></a>19</h4>
<p> </p>
<p>Чытаў пан Богут ды з натхненнем</p>
<p>Свой твор — да пана Глынкі ліст, —</p>
<p>У тоне крыўды, абурэння,</p>
<p>220	Як той прыроджаны артыст.</p>
<p>Мальвіна — дай ты і нам, Божа,</p>
<p>Здабыць такога слухача —</p>
<p>Вачэй звясці з яго не можа,</p>
<p>А ён сячэ, ну, як з біча.</p>
<p>I чым далей, тым больш імпэту,</p>
<p>Запалу, злосці, пачуцця —</p>
<p>Ну, слухаць будзеш нехаця,</p>
<p>I ўшчэнт узрушыў ён кабету.</p>
<p> </p>
<p> </p>
<h4><a id="chapter510"></a>20</h4>
<p> </p>
<p>Пан Богут скончыў. Міг адказны —</p>
<p>230	Чакай ці ганьбы, ці пахвал,</p>
<p>Мы ж гэта ведаем, — не блазны:</p>
<p>Нас вабіць лаўравы фінал.</p>
<p>I Богут, хоць ён не пісьменнік</p>
<p>I не празаік, не пясняр,</p>
<p>Прыязнай крытыкі не меней,</p>
<p>Чым песняры, чакае ў дар.</p>
<p>Мальвіна крытыкам ніколі</p>
<p>Мастацкіх твораў не была,</p>
<p>А тут хвіліна наплыла</p>
<p>240	I ёй азвацца ў гэтай ролі.</p>
<p> </p>
<p> </p>
<h4><a id="chapter511"></a>21</h4>
<p> </p>
<p>Спачатку трошкі памаўчала</p>
<p>Ды кажа: — Здольная рука!</p>
<p>Пісьмо, якіх на свеце мала, —</p>
<p>Заходзіць крытык здаляка.</p>
<p>Пан Богут ставіць вус угору</p>
<p>I растае ад той хвалы,</p>
<p>Гатоў ён слова даць ганору,</p>
<p>Што пісар ён, і не малы.</p>
<p>— Аднак жа ёсць у ім загана:</p>
<p>250	Не ўсё адзначыла пяро —</p>
<p>А дзе ж з памыямі вядро,</p>
<p>Што выліта было на пана?</p>
<p> </p>
<p> </p>
<h4><a id="chapter512"></a>22</h4>
<p> </p>
<p>Застыў пан Богут нерухома,</p>
<p>Нібы прыбіў яго пярун.</p>
<p>— Ты шашні строіш патаёма!</p>
<p>Лайдак ты, кныр няшчасны! лгун!</p>
<p>Каму пускаеш пыл у вочы?</p>
<p>За дурня хочаш мець мяне?</p>
<p>Мальвіна з палкасцю жаночай</p>
<p>260	На мужа ў ярасці імкне.</p>
<p>— Падумаць толькі — «струж дзяржавы»!</p>
<p>Ці бач, які абраўся зух!</p>
<p>Чаго ж у вокны лез, смярдзюх?..</p>
<p>О, кот марцовы, гад плюгавы!</p>
<p> </p>
<p> </p>
<h4><a id="chapter513"></a>23</h4>
<p> </p>
<p>Справадзіў мужа да астрога,</p>
<p>А сам да жоначкі яго...</p>
<p>Хіба ты ў сэрцы маеш Бога?</p>
<p>Каго ашукваеш, каго?</p>
<p>Каго ж у лапці абуваеш?</p>
<p>270	Каго ты выставіў на смех?</p>
<p>Ці праўду ў землю закапаеш?</p>
<p>Навошта фальш і гэты брэх?</p>
<p>Мальвіна грукнула дзвярыма</p>
<p>Ды бураю ў камору шась!</p>
<p>Зноў вечка кубла стук і бразь!</p>
<p>А Богут лыпае вачыма.</p>
<p> </p>
<p> </p>
<h4><a id="chapter514"></a>24</h4>
<p> </p>
<p>Аглушан пан — ну, што тварыцца?</p>
<p>Ды мыслей ён сабраць не ўспеў,</p>
<p>Як зноў Мальвіна, бы тыгрыца,</p>
<p>280	Ляціць сюды — не стыне гнеў.</p>
<p>Глядзіць пан Богут на Мальвіну —</p>
<p>Кабета ўзрушана, што страх!</p>
<p>I бачыць ён — дзяржыць свініну,</p>
<p>Дзялянкі сала дзве ў руках.</p>
<p>Не кеміць Богут, што то значыць —</p>
<p>Ці звар'яцела ў злосці той</p>
<p>3-за гэтай «квэстыі» пустой?</p>
<p>Як тую дзею растлумачыць?</p>
<p> </p>
<p> </p>
<h4><a id="chapter515"></a>25</h4>
<p> </p>
<p>Як сцяг заможнай гаспадаркі</p>
<p>290	I гаспадыніных турбот</p>
<p>Мальвіна ў пылу хатняй сваркі</p>
<p>Угору ўзносіць сала.— Вот! —</p>
<p>Гаворыць Богуту зацята:</p>
<p>— Сама гасцінца занясу.</p>
<p>І гэта ёй мая адплата,</p>
<p>Што ў морду лінула, як псу.</p>
<p>Скажу ёй дзякуй, а надалей</p>
<p>Я папрашу абліць смалой,</p>
<p>Калі палезеш зноў слатой, —</p>
<p>300	Сама займуся тваёй краляй.</p>
<p> </p>
<p>3-13/VIII 1946 г.</p>
<p> </p>
<p> </p>
<h3><a id="chapter516"></a>Раздзел   XXI</h3>
<p> </p>
<p> </p>
<h4><a id="chapter517"></a>1</h4>
<p> </p>
<p>Як прыкра мне па сцежках змрочных</p>
<p>Хадзіць у мыслях сваіх зноў,</p>
<p>Прыгадваць шум вятроў паўночных</p>
<p>Пад свіст нагаек, бізуноў!</p>
<p>Даўно прыглушаныя болі</p>
<p>Суздром не выкінеш з душы,</p>
<p>I затхлы бруд астрожнай молі</p>
<p>Так непрыемна варушыць!</p>
<p>Ды мушу я з маім героем</p>
<p>10	Прайсці яго кусок шляху,</p>
<p>Што лёг у панскім катуху</p>
<p>Пад панскай вартаю-канвоем.</p>
<p> </p>
<p> </p>
<h4><a id="chapter518"></a>2</h4>
<p> </p>
<p>Пракляты будзьце вы, астрогі,</p>
<p>I вы, надзьмутыя паны!</p>
<p>О, як цярпеў наш люд убогі</p>
<p>3-за вашай гнуснасці, маны!</p>
<p>Вы зараз скінуты з дарогі,</p>
<p>I вам няма дарог дамоў,</p>
<p>А вашы смродныя астрогі —</p>
<p>20	Абломкі панства і паноў.</p>
<p>Дык згіньце, розныя «вянзенні»,</p>
<p>I вы, усіх масцей паны!</p>
<p>Вы без народа, вы адны —</p>
<p>Астача рознай панскай дрэні!</p>
<p> </p>
<p> </p>
<h4><a id="chapter519"></a>3</h4>
<p> </p>
<p>Шлях цяжкіх мук прайшоў Даніла,</p>
<p>Канца ж таму шляху няма.</p>
<p>Такіх пакут душа не сніла,</p>
<p>Што несла панская турма.</p>
<p>Данілу білі, катавалі,</p>
<p>30	На грозьбы бралі і на страх,</p>
<p>Дабра не мала абяцалі,</p>
<p>Каб скіраваць на іхні шлях.</p>
<p>Даніла ж быў глухі, зацяты,</p>
<p>Цвярдзіў на допытах адно —</p>
<p>Паны забілі ў свет акно,</p>
<p>Не ён, а Богут вінаваты.</p>
<p> </p>
<p> </p>
<h4><a id="chapter520"></a>4</h4>
<p> </p>
<p>Нарэшце круг адзін «вянзення»</p>
<p>Ім быў пяройдзен і замкнут,</p>
<p>А далей тых жа здзекаў звенні —</p>
<p>40	Ланцуг няскончаных пакут.</p>
<p>Дарога пунктаў перасыльных</p>
<p>Пад брэх канвою, штурхялі</p>
<p>Дзесь у палях растала пыльных</p>
<p>Далёкай сцішанай зямлі.</p>
<p>I адыходзіць далей, далей</p>
<p>Узад наседжаны куток,</p>
<p>Яго Марынка і сынок,</p>
<p>I рвецца сэрца яго з жалю.</p>
<p> </p>
<p> </p>
<h4><a id="chapter521"></a>5</h4>
<p> </p>
<p>Ён не адзін — тут гурт іх цэлы,</p>
<p>50	Людцоў не бачаных раней,</p>
<p>Загнаных, стомленых, спацелых,</p>
<p>Ідзі, працівіцца не смей!</p>
<p>Куды іх гоняць?.. Ды ўсё роўна:</p>
<p>Адзін астрог быў, там другі.</p>
<p>Наступны дзень глядзіць бязмоўна,</p>
<p>Як лес пад покрыўкай смугі,</p>
<p>Тут людзі розных званняў, стану —</p>
<p>I з гарадоў і «веснякі»,</p>
<p>I ёсць напэўна і шпікі,</p>
<p>60	Што служаць пану паслухмяна.</p>
<p> </p>
<p> </p>
<h4><a id="chapter522"></a>6</h4>
<p> </p>
<p>Даніла ведаў гэту моду —</p>
<p>Шпіка ў натоўпе прыхаваць.</p>
<p>I ён сцярогся таго зброду,</p>
<p>Якім не цяжка таргаваць.</p>
<p>Ідзе размеранай хадою</p>
<p>У пары з нейкім кацьмаком.</p>
<p>Рука іх злыгана з рукою,</p>
<p>Як шыі двух валоў ярмом.</p>
<p>I як валы, яны друг другу</p>
<p>70	Не абранілі пары слоў.</p>
<p>Іх панукаюць, як валоў,</p>
<p>Яны ж наручнік цягнуць цугам.</p>
<p> </p>
<p> </p>
<h4><a id="chapter523"></a>7</h4>
<p> </p>
<p>Уночы іх вядуць к вакзалу</p>
<p>Пад мерны крок, пад ціхі звон,</p>
<p>Здаюць там новаму капралу</p>
<p>I заганяюць у вагон.</p>
<p>I хоць тут цесна, цёмна, брудна,</p>
<p>Як у звярынай клетцы той,</p>
<p>Ды тут не чуеш слоў паскудных,</p>
<p>80	Пад бок не штурхае канвой.</p>
<p>I ноч прайшла, і дзень мінае,</p>
<p>А іх вязуць. Нарэшце — стоп!</p>
<p>Цягнік спыніўся і засоп.</p>
<p>Ідзе хвіліна і другая.</p>
<p> </p>
<p> </p>
<h4><a id="chapter524"></a>8</h4>
<p> </p>
<p>Навокал шум і мітусенне,</p>
<p>Свісткі, гудкі і стук калёс,</p>
<p>Грук, гоман, цяжкае пыхценне —</p>
<p>Другі падходзіць паравоз.</p>
<p>Вагон пад выгукі канвойных</p>
<p>90	Ідзе назад пад семафор.</p>
<p>Паволі глухне шум нястройны,</p>
<p>Ражок турукнуў і замёр.</p>
<p>Вагон спыніўся. Грук у дзверы.</p>
<p>Разнят замок, апаў засоў.</p>
<p>Зноў вокрык грубых галасоў:</p>
<p>«Цо, не подэхлі? Злазь, холеры!»</p>
<p> </p>
<p> </p>
<h4><a id="chapter525"></a>9</h4>
<p> </p>
<p>Дык так — закончаны вандроўкі,</p>
<p>Этапы, прыкрасці дарог</p>
<p>Пад вокам панскай калатоўкі,</p>
<p>100	Дзе шлях нявольніцкі пралёг.</p>
<p>Пачатак новых мук, турботы</p>
<p>I слёз нясплаканых, трывог</p>
<p>Кладуць жалезныя вароты,</p>
<p>Астрожны двор і сам астрог.</p>
<p>Даніла зараз у канторы</p>
<p>Сярод зялёных кунтушоў,</p>
<p>Мардастых, прагных гладышоў</p>
<p>I рознай панскае пражоры.</p>
<p> </p>
<p> </p>
<h4><a id="chapter526"></a>10</h4>
<p> </p>
<p>Яны трасуць кішэні, складкі</p>
<p>110	Адзення з ног да галавы,</p>
<p>А да спажывы яны падкі,</p>
<p>Ты ж стой ні мёртвы ні жывы.</p>
<p>I ўсё, што толькі хоць якую</p>
<p>Прыгоднасць мае і цану,</p>
<p>Яно ўжо там не павякуе,</p>
<p>Пяройдзе ў рукі хапуну.</p>
<p>І вобыск кончыўся нарэшце.</p>
<p>3 канторы шлях вядзе ў астрог,</p>
<p>А ў ім яшчэ адзін парог,</p>
<p>120	Што можа з свету цябе звесці.</p>
<p> </p>
<p> </p>
<h4><a id="chapter527"></a>11</h4>
<p> </p>
<p>Ёсць у астрозе ізалятар.</p>
<p>У ім бытуе свой уклад.</p>
<p>Тут не адзін сядзіць аматар —</p>
<p>Забойца, жулік, злодзей, кат.</p>
<p>То ўсё — адпетыя бандыты.</p>
<p>Законы іх — забі! вазьмі!</p>
<p>Яны тым жывы і тым сыты,</p>
<p>Што здзек тут чыняць над людзьмі.</p>
<p>Яны — душа «ізаляцыйкі»,</p>
<p>130	I ў рукі гэтакай шпаны</p>
<p>Даюць нявольнікаў паны —</p>
<p>Ламаць іх рэбры, мыліць шыйкі!</p>
<p> </p>
<p> </p>
<h4><a id="chapter528"></a>12</h4>
<p> </p>
<p>Данілу ўпхнулі ў ізалятар,</p>
<p>А з ім яшчэ са трох людцоў.</p>
<p>Зірнуў ён — люднасці багата,</p>
<p>Ну нібы ў бочцы селядцоў.</p>
<p>I разглядзецца не паспелі,</p>
<p>Бяруць іх тут жа ў абарот.</p>
<p>— Прынеслі д'ябальскага зелля? –</p>
<p>140	Спытаў вярзіла-абармот.</p>
<p>А выгляд люты, твар зямлісты,</p>
<p>Вусаты, вочы, як нажы.</p>
<p>Ён да Данілы: «Ну, кажы —</p>
<p>Чым адзялілі камуністы?»</p>
<p> </p>
<p> </p>
<h4><a id="chapter529"></a>13</h4>
<p> </p>
<p>Зірнуў Даніла хмура, строга</p>
<p>I злосна сціснуў кулакі.</p>
<p>— А ты тут што яшчэ за гога?</p>
<p>Што за начальнік за такі?</p>
<p>Замерла камера, ні слова:</p>
<p>150	Як ён асмеліўся сказаць!</p>
<p>Каму! Адольфу з Чэнстахова,</p>
<p>Перад якім усе дрыжаць!</p>
<p>Змяніўся з твару зух вусаты</p>
<p>Ды лютым зверам як зірне!</p>
<p>— Цалуй, галгане, руку мне!</p>
<p>I — тыц кулак свой валасаты!</p>
<p> </p>
<p> </p>
<h4><a id="chapter530"></a>14</h4>
<p> </p>
<p>Ды тыцнуў так, што з губ і з носу</p>
<p>Пабегла кроў па барадзе.</p>
<p>Як дараваць яму, барбосу?</p>
<p>160	Як сцерпець гэтакай брыдзе?</p>
<p>Не ўзбачыў свету мой Даніла</p>
<p>I, сам не помнячы сябе,</p>
<p>Штурхнуў Адольфа з усёй сілай!</p>
<p>Глядзіць — той носам дол дзяўбе!</p>
<p>— Ану! — сказаў Даніла ў злосці</p>
<p>I вочы ўскінуў на шпану.</p>
<p>— Выходзь яшчэ хто — дзеўбану! —</p>
<p>I прысмірэлі ягамосці.</p>
<p> </p>
<p> </p>
<h4><a id="chapter531"></a>15</h4>
<p> </p>
<p>Па закутках, спярша нясмела,</p>
<p>170	Загуў пакрыўджаны народ:</p>
<p>— Вось гэта голас! гэта дзела!</p>
<p>Няхай сам свой адчуе смрод!</p>
<p>Устаў Адольф пабітай псінай —</p>
<p>Так ураніць аўтарытэт!</p>
<p>Зірнуў са скрыўленаю мінай —</p>
<p>Не ладны спеў яму прапет!</p>
<p>Такі ўжо нораў угалоўных:</p>
<p>Ён здолен толькі тых прызнаць,</p>
<p>Хто можа ў зубы моцна даць, —</p>
<p>180	Тады таму няма і роўных.</p>
<p> </p>
<p> </p>
<h4><a id="chapter532"></a>16</h4>
<p> </p>
<p>«Ізаляцыйка» зашумела,</p>
<p>I раскалоўся яе лад:</p>
<p>Не мала ў ёй такіх сядзела,</p>
<p>Якім у косці ўеўся кат.</p>
<p>Яны ўзялі руку Данілы</p>
<p>Супроць Адольфа-важака,</p>
<p>Што з іх выцягваў сокі, жылы,</p>
<p>Як стражы польскае рука.</p>
<p>А стража — шусь уціхамоўку!</p>
<p>190	Разбор і допыт пачала...</p>
<p>Чакаў Даніла болей зла —</p>
<p>Яму ж прызначылі «рэйбоўку».</p>
<p> </p>
<p> </p>
<h4><a id="chapter533"></a>17</h4>
<p> </p>
<p>«Рэйбоўка» — гэта вынаходка,</p>
<p>Каб за правіннасць катаваць:</p>
<p>Даецца марная работка —</p>
<p>Падлогу палкай шараваць.</p>
<p>Дадуць табе кіяку ў рукі —</p>
<p>Шліфуй і гладзь ім карыдор,</p>
<p>А за табою для панукі</p>
<p>200	Ідуць астрожнікі-дазор.</p>
<p>Стаяць яны над тваім каркам,</p>
<p>А ты шаруй пад іх загад</p>
<p>Разоў па семдзесят падрад</p>
<p>I не праціўся недавяркам!</p>
<p> </p>
<p> </p>
<h4><a id="chapter534"></a>18</h4>
<p> </p>
<p>Так пачалося для Данілы</p>
<p>Жыццё астрожніка ў турме,</p>
<p>Дзе лад астрожны апастылы</p>
<p>У кожны момант цісне, жме.</p>
<p>Ён водзіць кіем па памосце,</p>
<p>210	Аж градам пот з яго цурчыць,</p>
<p>I млеюць рукі, ныюць косці,</p>
<p>А падганяты ўсё крычыць:</p>
<p>— Мацней, шпарчэй, чысцей, холера!</p>
<p>Не тобе боскі лад ламаць,</p>
<p>Антыпанствовец ты, пся маць!</p>
<p>Я выб'ю хлопскую манеру!</p>
<p> </p>
<p> </p>
<h4><a id="chapter535"></a>19</h4>
<p> </p>
<p>Ды ўсё канчаецца на свеце —</p>
<p>Прыйшоў канец «рэйбоўцы» той.</p>
<p>Даніла ж выйграў: з бруднай клеці</p>
<p>220	Яго наверх павёў канвой.</p>
<p>А там сядзелі свае людзі,</p>
<p>Народ свядомы, дасціпны,</p>
<p>Сягоння «вязні», заўтра суддзі.</p>
<p>3-за іх не маюць сну паны.</p>
<p>Яны прайшлі агонь і воду —</p>
<p>Шлях гераічны барацьбы.</p>
<p>Яны — нязломныя дубы,</p>
<p>Што служаць праўдзе і народу.</p>
<p> </p>
<p> </p>
<h4><a id="chapter536"></a>20</h4>
<p> </p>
<p>Тут я ўздыхну лягчэй з Данілам:</p>
<p>230	Хоць тая ж панская турма,</p>
<p>Ды тут размах ёсць кволым крылам,</p>
<p>I ёсць прасветліна з ярма.</p>
<p>Бо тут пачуеш тыя словы,</p>
<p>Якія сілы дадаюць,</p>
<p>Надзеяй красяць шлях суровы,</p>
<p>Якога нам не абмінуць.</p>
<p>I прывітаю разам шчыра</p>
<p>Адданых партыі людзей —</p>
<p>Тых скромных носьбітаў ідэй,</p>
<p>240	Што нам прыносяць радасць міру.</p>
<p> </p>
<p> </p>
<h4><a id="chapter537"></a>21</h4>
<p> </p>
<p>Плылі марудна дні за днямі,</p>
<p>За імі месяцы, гады,</p>
<p>А белы «ожэл» з кіпцюрамі</p>
<p>Сядзеў на целе грамады.</p>
<p>Паны, дарваўшыся да трону,</p>
<p>Усё рабілі, што маглі,</p>
<p>Каб лад па іхняму закону</p>
<p>Закрасаваўся на зямлі.</p>
<p>Каб знішчыць звычаі і мову</p>
<p>250	I тых, хто жыў спакон вякоў,</p>
<p>Прывесці ў стан каталікоў</p>
<p>I пад сваю ўсё ўзяць ахову.</p>
<p> </p>
<p> </p>
<h4><a id="chapter538"></a>22</h4>
<p> </p>
<p>Але паны ў імкненні прагным</p>
<p>Лад збудаваць на свой капыл</p>
<p>Не раз траплялі ў тыя багны,</p>
<p>Што вышай сталіся іх сіл.</p>
<p>I больш за ўсё іх ход фарсісты</p>
<p>Збівалі ўбок бальшавікі,</p>
<p>Свае, чужыя камуністы, —</p>
<p>260	Панам жыць з імі не з рукі.</p>
<p>Яны настырны, яны ўпарты.</p>
<p>Заложна рухаюць свой воз.</p>
<p>Няма ім страху, ні пагроз,</p>
<p>Вядуць змаганне не на жарты.</p>
<p> </p>
<p> </p>
<h4><a id="chapter539"></a>23</h4>
<p> </p>
<p>I нават тут, пад пільным вокам,</p>
<p>Пад жорсткай стражай, пад замком</p>
<p>Ідуць яны ўсё тым жа крокам,</p>
<p>Да купы горнуцца тайком.</p>
<p>Не адступаюць ні на ёту</p>
<p>270	I закідаюць сваю сець</p>
<p>Ды ловяць розную галоту,</p>
<p>Каб ім і тут уплыў свой мець.</p>
<p>I іх уплыў сярод народу</p>
<p>Вялік, высок аўтарытэт.</p>
<p>Злуецца панскі прайдзісвет —</p>
<p>I ўсюды ж муцяць яны воду!</p>
<p> </p>
<p> </p>
<h4><a id="chapter540"></a>24</h4>
<p> </p>
<p>Іх не падкупіш і не зломіш</p>
<p>I не завабіш іх нічым.</p>
<p>Яны і тут, бы ў сваім доме,</p>
<p>280	Хоць гэты дом для іх — айчым.</p>
<p>Трымаюць іх у чорным целе,</p>
<p>Іх сочаць кожны крок і рух,</p>
<p>У карцар садзяць на нядзелі,</p>
<p>Ды вось не зломіш іхні дух!</p>
<p>Яны ўсё тая ж непакора,</p>
<p>Яны ўсё той жа курс вядуць</p>
<p>І на «панствовы» суд плююць —</p>
<p>У чым іх сіла і апора?</p>
<p> </p>
<p> </p>
<h4><a id="chapter541"></a>25</h4>
<p> </p>
<p>Пытае вецер у раслінак:</p>
<p>290	— Чаму зіма вас не ўзяла?</p>
<p>І кажуць тысячы былінак:</p>
<p>— Мы ад зямельнага цяпла!</p>
<p>Пытае холад у крыніцы:</p>
<p>— Чаму цябе я не спыніў?</p>
<p>Яму адказвае вадзіца:</p>
<p>— 3 зямлі струменіць мой разліў.</p>
<p>Пытае бура старца дуба:</p>
<p>— Чаму цябе я не зламлю?</p>
<p>I кажа дуб: — Я ўрос ў зямлю,</p>
<p>300	3 зямлею жыць у дружбе люба.</p>
<p> </p>
<p>16/VIII-12/ІХ 1946 г.</p>
<p> </p>
<p> </p>
<h3><a id="chapter542"></a>Раздзел   XXII</h3>
<p> </p>
<p> </p>
<h4><a id="chapter543"></a>1</h4>
<p> </p>
<p>Настрой у панскай Польшчы ўзняты —</p>
<p>Трывожны час, акрутны стан:</p>
<p>На Польшчу сунуцца гарматы,</p>
<p>Б'е Гітлер гучна ў барабан.</p>
<p>Урад збянтэжан і ў трывозе</p>
<p>Назад паглядвае цішком,</p>
<p>А пан Рыдз-Сміглы яшчэ грозіць,</p>
<p>Трасе на немцаў кулаком.</p>
<p>Паны міністры, дыпламаты</p>
<p>10	Гатовы іх тут разарваць:</p>
<p>Нядаўна ж ездзіў паляваць</p>
<p>Да іх пан Герынг трыбухаты!</p>
<p> </p>
<p> </p>
<h4><a id="chapter544"></a>2</h4>
<p> </p>
<p>I тым жа прыяцельскім тропам</p>
<p>I з той жа ласкаю яны</p>
<p>Дзялілі чарку з Рыбентропам,</p>
<p>Як шчырай дружбы звестуны.</p>
<p>Ці многа ж часу прамінула</p>
<p>Ад тых залётаў дружбакоў?..</p>
<p>Тэўтон як быў, дык і ёсць скула</p>
<p>20   I з тым жа норавам ваўкоў.</p>
<p>Але чакайце вы, псяюхі!</p>
<p>Не трацяць гонару паны, —</p>
<p>А дойдзе справа да вайны,</p>
<p>Ёсць чым паднесці аплявухі!</p>
<p> </p>
<p> </p>
<h4><a id="chapter545"></a>3</h4>
<p> </p>
<p>Вайна ж была ўжо немінуча,</p>
<p>I Гітлер свой праводзіў план.</p>
<p>Пад гукі музыкі траскучай</p>
<p>Стагнаў пад танкамі дзірван.</p>
<p>Уся іх цяжкая армада</p>
<p>30	Паўзла да польскіх рубяжоў.</p>
<p>Чакалі полчышчы загаду,</p>
<p>Каб ліха выпусціць з гужоў.</p>
<p>Бурліць Варшава ў непакою,</p>
<p>I жах, як ноч, на горад лёг,</p>
<p>Пануе страх, перапалох</p>
<p>Над слаўнай польскаю ракою.</p>
<p> </p>
<p> </p>
<h4><a id="chapter546"></a>4</h4>
<p> </p>
<p>Там, у Варшаве, бачыць вока</p>
<p>Вайну выразней і паўней,</p>
<p>А «крэсы ўсходнія» далёка,</p>
<p>40	I там сягоння спакайней.</p>
<p>I хоць туды даходзяць весці,</p>
<p>Вайна ўсё ж чуецца не так,</p>
<p>Не можа гэтак яна трэсці</p>
<p>Стратэгаў тамашніх, ваяк.</p>
<p>У пана Богута са ўчора</p>
<p>Не сходзіць чарка са стала.</p>
<p>Мальвіна добрая была.</p>
<p>Быў храбры Глынка і Пшэбора.</p>
<p> </p>
<p> </p>
<h4><a id="chapter547"></a>5</h4>
<p> </p>
<p>Зірнеш на стол — што за графіны!</p>
<p>50	Такіх ці мае Сміглы Рыдз?</p>
<p>Якія скрылікі вяндліны,</p>
<p>Каўбас, ружовых паляндвіц!</p>
<p>I ўсё з такім падана густам</p>
<p>I з ласкай прыязных турбот!</p>
<p>I ўсё само, без жаднай змусты,</p>
<p>Ну так і просіцца ў твой рот.</p>
<p>Пшэбора, Глынка ў такім стане</p>
<p>I на такім узлёце мар,</p>
<p>Што іх не кратае цяжар,</p>
<p>60	Які ўжо зыбіцца ў тумане.</p>
<p> </p>
<p> </p>
<h4><a id="chapter548"></a>6</h4>
<p> </p>
<p>Пан Глынка зараз, як заўсёды,</p>
<p>Гамонцы тоны задае.</p>
<p>Бывалі ў Польшчы перашкоды,</p>
<p>Ды пан Бог мілуе яе.</p>
<p>Відэльцам тыкнуўшы ў вяндліну,</p>
<p>На від прывабную, на смак,</p>
<p>Ен услаўляе і Мальвіну,</p>
<p>Як далікатнейшы паляк,</p>
<p>I сілу панскай Польшчы ўзносіць,</p>
<p>70	I Польшчу ставіць ён на шчыт.</p>
<p>Хто толькі Польшчай не быў біт?</p>
<p>I немец будзе біт і — досыць!</p>
<p> </p>
<p> </p>
<h4><a id="chapter549"></a>7</h4>
<p> </p>
<p>Калі ж нямецкая навала</p>
<p>На нейкі б час верх і ўзяла,</p>
<p>То і тады б не ўсё прапала,</p>
<p>Бо іншы спосаб ёсць ад зла:</p>
<p>У Польшчы ёсць і тут зарука —</p>
<p>Ангелька друг ёй і француз...</p>
<p>Да д'ябла гэта ўся дакука:</p>
<p>80	Для Польшчы-маткі глупства – прус!</p>
<p>Так за сталом, за добрай чаркай</p>
<p>I пад узносячым хмяльком</p>
<p>Махае Глынка кулаком</p>
<p>I храбрасць жывіць польскай “старкай”.</p>
<p> </p>
<p> </p>
<h4><a id="chapter550"></a>8</h4>
<p> </p>
<p>Мужчыны — Богут, пан Пшэбора —</p>
<p>Стаяць таксама на гары</p>
<p>I пану Глынку дружна ўтораць,</p>
<p>I ў іх свае ёсць казыры.</p>
<p>Калі ж Мальвіна часам збочыць</p>
<p>90	I скажа слова неўпапад,</p>
<p>Дык тут жа страх яе жаночы</p>
<p>Яны развеюць на свой лад.</p>
<p>I гэта толькі дасць зачэпку</p>
<p>За Польшчу выпіць лішні раз,</p>
<p>I дух ваяцкі тут не гас,</p>
<p>Даўнейшы дух шляхецкі крэпкі.</p>
<p> </p>
<p> </p>
<h4><a id="chapter551"></a>9</h4>
<p> </p>
<p>Нарэшце скончана гулянне.</p>
<p>Хвіліна госцям надышла</p>
<p>Для перадышкі, спачывання</p>
<p>100	Пасля гасціннага стала.</p>
<p>Ідуць яны паходкай млявай.</p>
<p>Вядзе іх Богут у пакой,</p>
<p>Каб пераклікнуцца з Варшавай</p>
<p>На хвалі той ці на другой.</p>
<p>А тут якраз пісьмо прыносяць.</p>
<p>Адкуль яно? чыя рука?</p>
<p>Зірнуў пан Богут здаляка</p>
<p>I прабачэння ў гасцей просіць.</p>
<p> </p>
<p> </p>
<h4><a id="chapter552"></a>10</h4>
<p> </p>
<p>Прыселі госці на дыване.</p>
<p>110	I тут вядзе пан Глынка рэй. —</p>
<p>Варшаву зловім зараз, пане,</p>
<p>Навін дазнацца, дабрадзей.</p>
<p>I ён прыёмнік уключае,</p>
<p>Як той радыст-спецыяліст.</p>
<p>Пшэбора момант улучае,</p>
<p>Каб дым завіць накшталт маніст.</p>
<p>А Богут, сеўшы каля «бюрка»,</p>
<p>Прыціх, разглядвае пісьмо,</p>
<p>Яно ж завілае вязьмо,</p>
<p>120	Нібы яго пісала курка.</p>
<p> </p>
<p> </p>
<h4><a id="chapter553"></a>11</h4>
<p> </p>
<p>Няма ў пісьме ні слоў звароту,</p>
<p>Ні нават аўтара пісьма,</p>
<p>Затое ж пісар узяў ноту,</p>
<p>Што сіл працівіцца няма,</p>
<p>Каб не дазнацца, што за песня</p>
<p>I лад які яе ў пісьме,</p>
<p>I чмыша пан ужо заўчэсня</p>
<p>Ды ў нос пахрапвае і дзьме.</p>
<p>Чытаць пачаў ён, і адразу</p>
<p>130	Агнём успыхнуў яго твар.</p>
<p>Працёр пан шклечкі акуляр,</p>
<p>Глынуўшы першую абразу.</p>
<p> </p>
<p> </p>
<h4><a id="chapter554"></a>12</h4>
<p> </p>
<p>«Які ты пан? Ты — цюцька руды! —</p>
<p>Так пачыналася пісьмо, —</p>
<p>Ты — наша скула, смрод прыблуды,</p>
<p>Ты — проста панскае дзярмо.</p>
<p>Ты раскапусціўся шырока,</p>
<p>Прыбраў у рукі свае ўсё.</p>
<p>Мазоліць зрок твой касавокі</p>
<p>140	Табе свінчо і парасё.</p>
<p>Ты ўсё гатоў глынуць па-воўчы,</p>
<p>Абы напхаць сабе трыбух,</p>
<p>Ды памятай жа, чуй, смярдзюх,</p>
<p>А крыўд сваіх народ не змоўчыць!</p>
<p> </p>
<p> </p>
<h4><a id="chapter555"></a>13</h4>
<p> </p>
<p>Ты паляціш, як пыл дарожны</p>
<p>У суш з-пад ног і з-пад калёс,</p>
<p>Бо ты драсён пустапарожны,</p>
<p>Што чорт з Пазнані нам прынёс.</p>
<p>Як скула, сеў ты на народзе.</p>
<p>150	Ці ж век тут будзеш векаваць?</p>
<p>Надыдзе час і скажа: годзе!</p>
<p>Паветра болей не псаваць!</p>
<p>Не псуй жа гонты, злазь ты з даху</p>
<p>Не з той дзьме вецер стараны,</p>
<p>I паляцяць з табой паны,</p>
<p>Схваціўшы клунак свой пад паху.</p>
<p> </p>
<p> </p>
<h4><a id="chapter556"></a>14</h4>
<p> </p>
<p>Ды сухім не выйдзеш з краю,</p>
<p>Так ты сабе і запішы,</p>
<p>А зараз — вось аб чым спытаю,</p>
<p>160	Чаго хадзіў у Петрушы?</p>
<p>І што ты нёс тады сукромна</p>
<p>У двор, дзе жыў Даніла Смык?</p>
<p>Забыўся, можа, дык прыпомню,</p>
<p>Ваб’ю ў труну табе я цвік.</p>
<p>Быў час пад поўнач, ты ж, паскуда,</p>
<p>Як злодзей поўз паміж платоў,</p>
<p>Бо ты ж тапіць усіх гатоў.</p>
<p>А як тапіў, успомні, юда!</p>
<p> </p>
<p> </p>
<h4><a id="chapter557"></a>15</h4>
<p> </p>
<p>Асаднік прагны і плюгавы!</p>
<p>170	Ці ты гадаў, ці сніў ты ў сне,</p>
<p>Што ўсе твае падвохі-справы</p>
<p>Вядомы людзям, як і мне?</p>
<p>Ты хочаш панам жыць на свеце</p>
<p>I ўсё грабастаць, падбіраць.</p>
<p>А бедакоў куды падзеці?</p>
<p>Ну, адкажы ты мне, пся маць!</p>
<p>Што чыніш ты, выжыга, жыла!</p>
<p>Са свету зводзіш бедака:</p>
<p>Ці не твая гэта рука</p>
<p>180	Лісткі пад стрэху падлажыла?</p>
<p> </p>
<p> </p>
<h4><a id="chapter558"></a>16</h4>
<p> </p>
<p>Яго забралі з твае ласкі,</p>
<p>Пагналі ў панскі ваш астрог,</p>
<p>Але ёсць суд, народны, наскі —</p>
<p>Дрыжы ж, пакуль яшчэ не здох!</p>
<p>Скажы, дзе хата рыбакова?</p>
<p>Там колісь жыў рыбак Сымон...</p>
<p>Якое скажаш яму слова? —</p>
<p>Плаці ксяндзу на мшу, на звон!</p>
<p>То ведай: прыйдзе ён, спытае,</p>
<p>190	I мусіш даць яму адказ...</p>
<p>Як гадаў, мы прыціснем вас,</p>
<p>А час той хутка завітае!»</p>
<p> </p>
<p> </p>
<h4><a id="chapter559"></a>17</h4>
<p> </p>
<p>Пан Богут тросся, бы ў хваробе;</p>
<p>Ён то бляднеў, то чырванеў,</p>
<p>Пот выступаў на панскім лобе,</p>
<p>Не меў граніцы панскі гнеў.</p>
<p>А разам з тым і прадчуванне</p>
<p>Няяснай прыкрасці, бяды</p>
<p>На душу веяла змярканнем</p>
<p>200	I несла ў сэрца халады.</p>
<p>— Мікодым, што, скажы, з табою? —</p>
<p>Спытала жонка: — хворы ты?</p>
<p>— О, лайдакі! о, хамуты!</p>
<p>Ім трэба помсты і разбою.</p>
<p> </p>
<p> </p>
<h4><a id="chapter560"></a>18</h4>
<p> </p>
<p>Пісьмо яшчэ раз прачыталі,</p>
<p>Абразу дзелячы ўдваіх.</p>
<p>Іх паднялі другія хвалі</p>
<p>I радасць змылі ў адзін міг.</p>
<p>Лёг смутак, сум на твар Мальвіны –</p>
<p>210	Занесен біч над іх дваром.</p>
<p>Яны не чулі той навіны,</p>
<p>Што ўскалыхнула ўсіх, як гром.</p>
<p>Убеглі ўзрушаныя госці.</p>
<p>Пан Глынка цопнуў капялюш,</p>
<p>I разам выгукнулі: — Юш!</p>
<p>Вайна, панове-ягамосці!</p>
<p> </p>
<p> </p>
<h4><a id="chapter561"></a>19</h4>
<p> </p>
<p>— Марыя-Езус! Свенты Божа! —</p>
<p>Мальвіна выкрыкнула ўраз,</p>
<p>А Богут слоў знайсці не можа,</p>
<p>220	Нібы язык яго заграз.</p>
<p>Глядзіць на Глынку, на Пшэбору,</p>
<p>Не можа сэнсу ўзяць падзей,</p>
<p>I вус яго, падняты ўгору,</p>
<p>Сам апускаецца ніжэй.</p>
<p>Быў цяжкі момант анямення,</p>
<p>А ў госцяў твар, як палатно.</p>
<p>Пан Глынка вымавіў адно:</p>
<p>— Бяда! і ўсюды адступленне!</p>
<p> </p>
<p> </p>
<h4><a id="chapter562"></a>20</h4>
<p> </p>
<p>I ўсё змянілася адразу:</p>
<p>230	Развязны тон і жарт, настрой.</p>
<p>Ваяцкі дух, як па заказу,</p>
<p>Панік ганебна галавой.</p>
<p>I госцям зараз нецікавы</p>
<p>Гасцінны дом, гаспадары,</p>
<p>Іх сэрцу бліжай свае справы,</p>
<p>Свае манаткі і двары.</p>
<p>I гэта — альфа і амега</p>
<p>Такой маралі ў час такі.</p>
<p>Ім нават зараз не з рукі</p>
<p>240	I чарку выпіць «чапкавэга».</p>
<p> </p>
<p> </p>
<h4><a id="chapter563"></a>21</h4>
<p> </p>
<p>I стала глуха ў панскім доме.</p>
<p>Няпэўнасць, страх і непакой</p>
<p>Трывожаць душу, сэрца томяць,</p>
<p>Бы помста ходзіць за сцяной.</p>
<p>Цяпер пан Богут іншым вокам</p>
<p>Зірнуў на лёс, на дабрабыт.</p>
<p>Ідзе бяда нячутным крокам,</p>
<p>Залазіць ціхенька пад шчыт.</p>
<p>I чуе ён — няма апоры,</p>
<p>250	Хіснецца Польшча і — каюк.</p>
<p>Навокал сотні прагных рук —</p>
<p>Што толку з Глынкі і Пшэборы?</p>
<p> </p>
<p> </p>
<h4><a id="chapter564"></a>22</h4>
<p> </p>
<p>У мыслях тлум і мітусенне —</p>
<p>Як бараніць сябе і чым?</p>
<p>У новым, іншым асвятленні</p>
<p>Пісьмо ўсплывае перад ім.</p>
<p>Яшчэ б учора тым пагрозам</p>
<p>Пан Богут даў бы грош цаны,</p>
<p>А зараз холадам-марозам</p>
<p>260	На пана дыхаюць яны.</p>
<p>А весці з фронту нецікавы.</p>
<p>У Польшчы паніка, разброд.</p>
<p>Няма панам дарог на ўсход</p>
<p>I не падацца ў бок Варшавы.</p>
<p> </p>
<p> </p>
<h4><a id="chapter565"></a>23</h4>
<p> </p>
<p>У пана Богута нямала</p>
<p>Прыдбана рознага дабра,</p>
<p>I змесці можа ўсё навала —</p>
<p>Набыткі і гаспадара.</p>
<p>Пан Богут выйшаў на дзядзінец.</p>
<p>270    Гудуць на слупе правады.</p>
<p>I страшна глянуць на гасцінец —</p>
<p>Бягуць машыны, а куды?</p>
<p>«Нядобра, пане! — заўважае</p>
<p>У мыслях Богут сам сабе: —</p>
<p>Усё гад-немец раздзяўбе,</p>
<p>К Варшаве крок свой набліжае».</p>
<p> </p>
<p> </p>
<h4><a id="chapter566"></a>24</h4>
<p> </p>
<p>Таксама кіне вока скоса</p>
<p>Пан Богут і на Петрушы.</p>
<p>Сяло маўкліва, безгалоса,</p>
<p>280	А што ў іх тоіцца душы?</p>
<p>Вайне напэўна хлопы рады —</p>
<p>I дзед Куцейка, і Аўген,—</p>
<p>Не любяць панскай яны ўлады,</p>
<p>Даўно чакаюць нейкіх змен.</p>
<p>Але вайна яшчэ ў пачатку,</p>
<p>Ідзе пакуль што сіл развой.</p>
<p>Пан Богут жывіць свой настрой</p>
<p>I грозіць хлопам для парадку.</p>
<p> </p>
<p> </p>
<h4><a id="chapter567"></a>25</h4>
<p> </p>
<p>У доме Богут ад Адася</p>
<p>290	Пачуў такую навіну:</p>
<p>3 Варшавай сувязь у тым часе</p>
<p>Парвана ў хвілечку адну.</p>
<p>Грымела радыё як трэба,</p>
<p>I ў міг адзін пачуў Адась —</p>
<p>Данёсся свіст драпежны з неба,</p>
<p>I следам бомба за ім — лясь!</p>
<p>I змоўкла радыё, ні гуку,</p>
<p>I голас дыктара заціх.</p>
<p>Відаць, няма на свеце іх —</p>
<p>300	Такую немец зрабіў штуку.</p>
<p> </p>
<p>15/ІХ-13/ХІ 1946 г.</p>
<p> </p>
<p> </p>
<h3><a id="chapter568"></a>Раздзел   XXIII</h3>
<p> </p>
<p> </p>
<h4><a id="chapter569"></a>1</h4>
<p> </p>
<p>Сем лет — не дужа час вялікі,</p>
<p>А колькі ў ім падзей і змен!</p>
<p>Былі паны і іх музыкі</p>
<p>I мары іх на шмат кален.</p>
<p>А дзе і хто яны сягоння?</p>
<p>Дзе пыха панскай старыны?</p>
<p>Чужое туліць іх улонне</p>
<p>Такога ж зла, як і яны.</p>
<p>Але не здзейсніцца іх марам,</p>
<p>10	I ім не бачыць той зямлі,</p>
<p>Дзе іх даўно ўжо праклялі,</p>
<p>I не хадзіць па ёй пачварам!</p>
<p> </p>
<p> </p>
<h4><a id="chapter570"></a>2</h4>
<p> </p>
<p>Былі і іншыя вар'яты,</p>
<p>Што неслі цемру ў свет і жах.</p>
<p>А дзе сягоння тыя каты?</p>
<p>Куды завёў іх цёмны шлях?</p>
<p>Гніюць яны, як падаль, дзесьці,</p>
<p>Магіл іх следу не відаць.</p>
<p>Іх будуць людзі толькі клесці</p>
<p>20	Ды ліхам зрэдку памінаць.</p>
<p>Не ад зямлі, не ад народу,</p>
<p>Не ў іх імя ішлі яны,</p>
<p>Аджытай цемры звестуны, —</p>
<p>Такім няма, не будзе ходу.</p>
<p> </p>
<p> </p>
<h4><a id="chapter571"></a>3</h4>
<p> </p>
<p>I хоць яшчэ дух смроднай тлені</p>
<p>Жыве, павейвае сям-там,</p>
<p>I па зямлі снуюцца цені</p>
<p>Вайны, крывавых яе плям, —</p>
<p>Яны дарог не загародзяць</p>
<p>30	I не запыняць плыні той,</p>
<p>Што прабіваецца ў народзе</p>
<p>Крыніцай чыстаю, жывой.</p>
<p>I я ў той плыні бачу далі</p>
<p>Іскрыстых, ясных нашых дзён,</p>
<p>Бо наш святы жыцця закон</p>
<p>Мы ў кнігу дружбы запісалі.</p>
<p> </p>
<p> </p>
<h4><a id="chapter572"></a>4</h4>
<p> </p>
<p>Ніхто не верне цёмных часаў!</p>
<p>Я ў мыслях зноў іду туды,</p>
<p>Дзе быў адсунут панскі засаў</p>
<p>40	Галечы, крыўды і нуды.</p>
<p>У панскай Польшчы мітусенне,</p>
<p>Бяжыць купец, бяжыць урад,</p>
<p>Бяжыць і войска без спынення,</p>
<p>Не аглядаецца назад.</p>
<p>Ратуе сам сябе, хто можа,</p>
<p>I асабліва пан магнат,</p>
<p>А іх у Польшчы было шмат,</p>
<p>Магнаты ж любяць падарожжа.</p>
<p> </p>
<p> </p>
<h4><a id="chapter573"></a>5</h4>
<p> </p>
<p>А па сядзібах і па сёлах</p>
<p>50	Настрой бытуе не такі.</p>
<p>Гудзе народ, бы ў вуллях пчолы,</p>
<p>Смяецца: драпаюць панкі.</p>
<p>Яму крыху і страшнавата —</p>
<p>Вайна, няпэўнасць як-ніяк,</p>
<p>Не знойдзеш ты ў фашыстах брата,</p>
<p>Ён, можа, горш, як пан паляк.</p>
<p>Але ж, сказаць, не помняць нават</p>
<p>Такога ліха і дзяды,</p>
<p>Каб немец доўгія гады</p>
<p>60    Над намі правіў сваё права.</p>
<p> </p>
<p> </p>
<h4><a id="chapter574"></a>6</h4>
<p> </p>
<p>Ваюе немец з панскай Польшчай,</p>
<p>А тут не Польшча — Беларусь,</p>
<p>Ды ўжо не будзе плягі горшай,</p>
<p>Як гэта панская ўся гнусь.</p>
<p>У косці ўеліся налогі,</p>
<p>Без іх не ступіш крокаў двух.</p>
<p>Плаці за рынак, за дарогі,</p>
<p>За капыткі і за катух.</p>
<p>А ўзяць асаднікаў-скулякаў:</p>
<p>70	Здушылі ўсіх, як абручы,</p>
<p>Забралі ўсё, а ты маўчы —</p>
<p>Ці мала хто ад іх заплакаў!</p>
<p> </p>
<p> </p>
<h4><a id="chapter575"></a>7</h4>
<p> </p>
<p>Цяпер, нябось, яны прыціхлі,</p>
<p>Няма ў іх рызыкі былой.</p>
<p>Усе мікодымы і міхлі</p>
<p>Сядзяць, як мышы пад мятлой.</p>
<p>А новы дзень прыносіць весці</p>
<p>Ім не пад масць і не пад густ.</p>
<p>I пан Пшэбора змыўся дзесьці,</p>
<p>80	I Глынка пан зашыўся ў куст.</p>
<p>У грамадзе навіны, чуткі,</p>
<p>Як ручаі журчаць вясной</p>
<p>Або той вецер прад гразой,</p>
<p>Калі ён хіліць лознік гнуткі.</p>
<p> </p>
<p> </p>
<h4><a id="chapter576"></a>8</h4>
<p> </p>
<p>I ў Петрушах настрой узняты,</p>
<p>Ды не такі, як у паноў.</p>
<p>Чакаюць людзі свайго свята,</p>
<p>Ажыццяўлення сваіх сноў.</p>
<p>Чакаюць шчыра, церпяліва,</p>
<p>90	Без гуку-шуму, сумятні:</p>
<p>Надыдзе ж час, іх будзе жніва,</p>
<p>Другія прыйдуць да іх дні.</p>
<p>Але Аўгена ўсё ж трывожаць:</p>
<p>— Няма часамі навіны</p>
<p>Наконт яшчэ адной вайны?</p>
<p>Што там з панамі ў падарожжы?</p>
<p> </p>
<p> </p>
<h4><a id="chapter577"></a>9</h4>
<p> </p>
<p>Мой дзед Куцейка зноў на сцэне</p>
<p>I ходзіць гогалем стары,</p>
<p>Ён дужа рад жаданай змене —</p>
<p>100	Яна ўжо стукае ў двары.</p>
<p>Сярод навін і розных чутак</p>
<p>Адна узрушыла народ,</p>
<p>I дзед, схаваўшыся ў закутак,</p>
<p>Узводзіць вочы на усход.</p>
<p>Адтуль збавення прагнуць людзі,</p>
<p>А ў людзях ходзіць слых такі,</p>
<p>Што будуць тут бальшавікі —</p>
<p>Браты і правільныя суддзі.</p>
<p> </p>
<p> </p>
<h4><a id="chapter578"></a>10</h4>
<p> </p>
<p>I часта дзед мой між адрынак</p>
<p>110	У кут ідзе свой патайны,</p>
<p>Стаіць там некалькі хвілінак —</p>
<p>Ён ловіць гук з той стараны.</p>
<p>І нібы чуе дзед часамі</p>
<p>Глухі, далёкі гул гармат.</p>
<p>Усцешан дзед іх галасамі.</p>
<p>Няхай то здань — ён здані рад.</p>
<p>У грамадзе чутны ўжо словы —</p>
<p>Як далей быць і што рабіць?</p>
<p>Паны згубілі панства ніць,</p>
<p>120	Дык трэба лад заводзіць новы.</p>
<p> </p>
<p> </p>
<h4><a id="chapter579"></a>11</h4>
<p> </p>
<p>Але падзеі, нібы хвалі,</p>
<p>Плылі няспыннай чарадой</p>
<p>I проста часу не давалі</p>
<p>Пра ўсё падумаць грамадой.</p>
<p>Адно для дзеда ясна стала</p>
<p>Сярод няпэўнасці, смугі,</p>
<p>Што Польшча ў буры не ўстаяла</p>
<p>I лад тут мусіць быць другі.</p>
<p>I людзі гэтак жа варожаць,</p>
<p>130    Ну хоць бы той рыбак Сымон.</p>
<p>Ізноў сюды падаўся ён</p>
<p>I кажа — досыць падарожжа!</p>
<p> </p>
<p> </p>
<h4><a id="chapter580"></a>12</h4>
<p> </p>
<p>I нават людзям даў параду —</p>
<p>Сачыць за Богутам здалёк</p>
<p>I ўсе шляхі адрэзаць гаду,</p>
<p>Каб ён адгэтуль не уцёк.</p>
<p>I двор асадніцкі няўзнакі</p>
<p>Бяруць на вока Петрушы,</p>
<p>Глядзяць за ім не абыяка,</p>
<p>140    А па сумленню, ад душы.</p>
<p>Свайго вясёлага настрою</p>
<p>Схаваць не можа наш рыбак,</p>
<p>Панам паказвае кулак,</p>
<p>Пяе, гаворыць сам з сабою.</p>
<p> </p>
<p> </p>
<h4><a id="chapter581"></a>13</h4>
<p> </p>
<p>«Бабка Тэкля, дзед Лукаш</p>
<p>Паехалі на кірмаш,</p>
<p>Чарку выпілі і дзве,</p>
<p>Зашумела ў галаве.</p>
<p>Рада бабка, і дзед рад,</p>
<p>150	Едуць з торжышча назад,</p>
<p>Конік з горкі як пабег,</p>
<p>Бабка з санак гоп у снег!</p>
<p>Бабка голас падае,</p>
<p>Ды не чуе дзед яе.</p>
<p>А праз пяць вёрст кажа ёй:</p>
<p>— Вось і дома мы з табой!»</p>
<p> </p>
<p> </p>
<h4><a id="chapter582"></a>14</h4>
<p> </p>
<p>«Ой, цешыўся старац,</p>
<p>Што перажыў марац,</p>
<p>А прыйшоў ясны май,</p>
<p>160	I панеслі старца ў гай.</p>
<p>Так і ты, мой пане,</p>
<p>Цешыўся заране,</p>
<p>Баляваў, зухаваў,</p>
<p>Ды свой гонар пахаваў.</p>
<p>Я ж позна ці рана</p>
<p>Запытаю ў пана:</p>
<p>Дзе мой дворык, дзе дамок?</p>
<p>Дзе мой церам-церамок?»</p>
<p> </p>
<p> </p>
<h4><a id="chapter583"></a>15</h4>
<p> </p>
<p>«Я — рыбак, я — бабыль,</p>
<p>170	Чалавек тутэйшы,</p>
<p>А зірніце на мой брыль</p>
<p>На самы навейшы!</p>
<p>Няхай сабе ён стары,</p>
<p>3 аржаной саломы,</p>
<p>Мы ж даўно ўжо з ім сябры</p>
<p>I даўно знаёмы.</p>
<p>Я на панскі капялюш</p>
<p>Брыль свой не змяняю.</p>
<p>Ты цяпер мяне не руш —</p>
<p>180	Гаспадар я ў краю!»</p>
<p> </p>
<p> </p>
<h4><a id="chapter584"></a>16</h4>
<p> </p>
<p>Была яшчэ тут неспадзева:</p>
<p>Прыйшла Марына з Буякоў</p>
<p>Праведаць дзеда з бабкай Евай,</p>
<p>Нібы тых блізкіх сваякоў,</p>
<p>I заадно прачуць навіны,</p>
<p>Якія чуткі ходзяць тут.</p>
<p>Наводзіць шмат што на ўспаміны,</p>
<p>I шмат чым дораг гэты кут.</p>
<p>Жартуе дзед: — А пан марцовы</p>
<p>190	Сядзіць ні мёртвы ні жывы,</p>
<p>Цішэй вады, ніжэй травы.</p>
<p>I ўжо не ходзіць больш на ловы.</p>
<p> </p>
<p> </p>
<h4><a id="chapter585"></a>17</h4>
<p> </p>
<p>I далей кажа ў іншым тоне:</p>
<p>— Жыві, Марынка, зноў у нас —</p>
<p>Другі павеяў вецер сёння,</p>
<p>Пагнаў паноў на самапас.</p>
<p>Паразбягаліся, як мышы,</p>
<p>А хто астаўся, той прымоўк,</p>
<p>Сядзіць, стаіўшыся, чуць дыша</p>
<p>200	Ды мяккім робіцца як шоўк.</p>
<p>Дасць Бог, іх песня будзе спета,</p>
<p>I мы змайструем ім труну,</p>
<p>А я засею «мультану» —</p>
<p>Даўно ўжо мару я пра гэта.</p>
<p> </p>
<p> </p>
<h4><a id="chapter586"></a>18</h4>
<p> </p>
<p>— Ох, вашым слоўкам, дзеду мілы,</p>
<p>Дайсці б да Богавых вушэй:</p>
<p>Мо дачакалася б Данілы,</p>
<p>I жыць бы стала весялей.</p>
<p>А дзе ён? што з ім? — невядома:</p>
<p>210	Ніводнай весткі, ні пісьма.</p>
<p>Прапаў, як голка ў кучы лому,</p>
<p>Мо і жывога ўжо няма, —</p>
<p>Слязу ўраніла маладзіца...</p>
<p>I раптам гоман, нейкі рух,</p>
<p>Трасецца ўсё, кіпіць вакруг —</p>
<p>На ўсходзе пройдзена граніца!</p>
<p> </p>
<p> </p>
<h4><a id="chapter587"></a>19</h4>
<p> </p>
<p>Ад вёскі ў вёску, з хаты ў хату</p>
<p>Плыве, бушуе навіна:</p>
<p>Ідзе брат руку падаць брату —</p>
<p>220	Адзін жа край, зямля адна.</p>
<p>А ўсе асаднікі — прыблуды,</p>
<p>Як і прыблуды ўсе паны:</p>
<p>Старое песні перагуды,</p>
<p>Гаспадары ж бо не яны.</p>
<p>I людзі ў вёсках, як у свята,</p>
<p>Сустрэць рыхтуюцца братоў...</p>
<p>Наш бацька Сталін, будзь здароў!</p>
<p>Жыві яшчэ гадоў багата!</p>
<p> </p>
<p> </p>
<h4><a id="chapter588"></a>20</h4>
<p> </p>
<p>Край ускалыхнут, нібы громам.</p>
<p>230	Народ за дваццаць доўгіх лет</p>
<p>Стаў адчуваць сябе як дома,</p>
<p>Бы зноў радзіўшыся на свет.</p>
<p>Сышлі панурасць, клопат з твару,</p>
<p>І радасць свеціцца ў вачах.</p>
<p>Даўно ж насілі ў сэрцы мару —</p>
<p>Накіраваць на ўсход свой шлях.</p>
<p>I вось ідзе ён зараз, час той,</p>
<p>На свет па-новаму зірнуць</p>
<p>Ды ўсё ў другі бок павярнуць,</p>
<p>240	Сказаўшы панству: прэч! не застуй!</p>
<p> </p>
<p> </p>
<h4><a id="chapter589"></a>21</h4>
<p> </p>
<p>I ўсё цікава тут і нова:</p>
<p>Пабачыць іх, сваіх братоў,</p>
<p>Пачуць братэрскае іх слова,</p>
<p>Чым ён спаткаць цябе гатоў,</p>
<p>Які там лад, які парадак,</p>
<p>Як, чым кіруецца народ.</p>
<p>Няўжо няма там сварак, звадак?</p>
<p>I з-за зямлі няма згрызот?</p>
<p>Ці праўда, што там ва ўсе школы</p>
<p>250	Шляхі-дарогі вольны ўсім</p>
<p>I што не розняцца нічым</p>
<p>У прывілеях горад, сёлы?</p>
<p> </p>
<p> </p>
<h4><a id="chapter590"></a>22</h4>
<p> </p>
<p>Паны і недругі Саветаў</p>
<p>Чаго пра іх не наплялі!</p>
<p>Збіралі бруд з усіх паветаў</p>
<p>Для той савецкае зямлі.</p>
<p>Ды хіба ж людзі дадуць веры</p>
<p>Магнатам, выкінутым вон?</p>
<p>Брашы, панок, ды ведай меру —</p>
<p>260	Не стане яваю твой сон!</p>
<p>Ды як паны свой глузд ні мучаць,</p>
<p>Як ні ўбіваюць яны клін,</p>
<p>А люд глядзіць на шлях адзін,</p>
<p>На той, што з Руссю яго лучыць.</p>
<p> </p>
<p> </p>
<h4><a id="chapter591"></a>23</h4>
<p> </p>
<p>Быў ціхі вечар вераснёвы,</p>
<p>Той час, калі і ноч і дзень</p>
<p>Ужо дзялілі напалову</p>
<p>Паміж сабой святло і цень.</p>
<p>Замерла чуйна пагранічча,</p>
<p>270	Трывогу тоячы ў цішы.</p>
<p>I вось начальства варту кліча</p>
<p>Пачуўся гул дзесь на шашы!</p>
<p>Гул набліжаецца, дужае,</p>
<p>Аж угінаецца зямля</p>
<p>I лес калоціцца з камля —</p>
<p>Ша! сіла рушыла чужая!</p>
<p> </p>
<p> </p>
<h4><a id="chapter592"></a>24</h4>
<p> </p>
<p>Ляжаць жаўнеры ў цёмным рове</p>
<p>I па акопах у бары.</p>
<p>Стражніца ўся напагатове...</p>
<p>280	Ракета ўраз блісь угары!</p>
<p>I загрымелі раптам стрэлы,</p>
<p>Прарваўшы мрок і цішыню.</p>
<p>Сякуць і рвуць прастор знямелы</p>
<p>Струмені куль, віры агню.</p>
<p>Шуміць тут бой, як навальніца,</p>
<p>А збоку дзесь «ура» плыве...</p>
<p>Прайшлі яшчэ хвіліны дзве,</p>
<p>I змята панская стражніца.</p>
<p> </p>
<p> </p>
<h4><a id="chapter593"></a>25</h4>
<p> </p>
<p>Адным заходам і напорам</p>
<p>290	Шырокі зроблены праход</p>
<p>Для цэлай арміі, каторай</p>
<p>Чакаў так доўга наш народ.</p>
<p>На паграніччы каля слупа</p>
<p>Спыніўся камандарм на міг.</p>
<p>Глядзіць — байцоў праходзіць група,</p>
<p>I камандарм паклікаў іх.</p>
<p>— Узяць з зямлі слуп і — ў павозку!</p>
<p>Паставіць там, у зямлі той,</p>
<p>Дзе наш урад нам скажа: «Стой!»</p>
<p>300	I слуп павезлі ўслед за войскам.</p>
<p> </p>
<p>20/ХІ-16/ХІІ 1946 г.</p>
<p> </p>
<p> </p>
<h3><a id="chapter594"></a>Раздзел   XXIV</h3>
<p> </p>
<p> </p>
<h4><a id="chapter595"></a>1</h4>
<p> </p>
<p>Прыходзіць час мне сказаць слова</p>
<p>Маёй паэме: што ж, бывай!</p>
<p>Жыві ты, «Хата рыбакова»,</p>
<p>Утульнай будзь, як і наш край!</p>
<p>Я шмат прайшоў дарог з табою,</p>
<p>Шмат аб чым марыў я і сніў,</p>
<p>Заняты мірнаю сяўбою</p>
<p>Палеткаў новых нашых ніў.</p>
<p>I дзень за днём і год за годам</p>
<p>10	За нейкі цьмяны край зямлі</p>
<p>Кудысць далёка адплылі,</p>
<p>I мне іх шкода, мне іх шкода.</p>
<p> </p>
<p> </p>
<p> </p>
<p> </p>
<h4><a id="chapter596"></a>2</h4>
<p> </p>
<p>I сумна мне, мая паэма,</p>
<p>Ступаць з табой на той парог,</p>
<p>Дзе будзе вычарпана тэма,</p>
<p>I больш не будзе тут дарог.</p>
<p>Жылі ж мы доўгі час у згодзе,</p>
<p>Як брат з сястрою. Шмат краін</p>
<p>Прайшлі мы побач у паходзе,</p>
<p>20	Шмат розных зведалі пуцін.</p>
<p>I вось прыходзіць час расстання</p>
<p>Агульны шлях наш не даўгі,</p>
<p>А я пайду на шлях другі,</p>
<p>Пакуль не скончыў вандравання.</p>
<p> </p>
<p> </p>
<h4><a id="chapter597"></a>3</h4>
<p> </p>
<p>Я прыгадаю тут, дарэчы,</p>
<p>Далёкі час мае вясны,</p>
<p>Сваё маленства, ціхі вечар</p>
<p>I свой касцёр каля сасны.</p>
<p>Агонь канаў, а ноч страхліва</p>
<p>30	Глядзела з лесу з-за камлёў,</p>
<p>I вецер шустры сваё жніва</p>
<p>Збіраў з сатлелых вугалёў.</p>
<p>Гарэў агонь і вось канае,</p>
<p>Адзін, як нейкі сірата,</p>
<p>I я пачуў, як пустата</p>
<p>Мне сэрца ў смутак ахінае.</p>
<p> </p>
<p> </p>
<h4><a id="chapter598"></a>4</h4>
<p> </p>
<p>Дык так: астатняя дарога...</p>
<p>Віншую я цябе, мой край!</p>
<p>Твая сягоння перамога,</p>
<p>40	Ідзі, братоў сваіх страчай!</p>
<p>Яны ідуць, як хвалі мора,</p>
<p>Па ўсіх дарогах і шляхах,</p>
<p>I толькі дол гудзе, гаворыць,</p>
<p>А колькі тэхнікі той, страх!</p>
<p>На цягачах паўзуць гарматы,</p>
<p>Нібы дубовыя камлі...</p>
<p>Ці помніш, край мой, каб калі</p>
<p>Такія тут ішлі салдаты!</p>
<p> </p>
<p> </p>
<h4><a id="chapter599"></a>5</h4>
<p> </p>
<p>Ішлі не з захаду — з усходу,</p>
<p>50	Ішлі не з тым, каб паланіць, —</p>
<p>Ішлі, каб волю даць народу,</p>
<p>Дабро яго абараніць,</p>
<p>Узяць пад братнюю апеку</p>
<p>Яго жыццё, набытак, лёс,</p>
<p>Паставіць крыж пакутам, здзеку,</p>
<p>Якіх ён многа перанёс.</p>
<p>I ў камандзіра і ў салдата</p>
<p>У сэрцы быў наказ адзін:</p>
<p>Зямлі савецкай верны сын,</p>
<p>60	За праўду стань і стань за брата!</p>
<p> </p>
<p> </p>
<h4><a id="chapter600"></a>6</h4>
<p> </p>
<p>I гэту прыязнь к простым людзям,</p>
<p>Што наш баец нясе з сабой,</p>
<p>Народ заўсёды помніць будзе</p>
<p>Са шчырым сэрцам і душой.</p>
<p>I ўсюды ў вёсках і па сёлах</p>
<p>Народ святочнай грамадой</p>
<p>Выходзіў, ветлы і вясёлы,</p>
<p>3 усмешкай яснай, маладой.</p>
<p>I ўсюды, зеленню спавіты,</p>
<p>70	Стаялі аркі ў чэсць байцоў.</p>
<p>Ішоў народ з усіх канцоў</p>
<p>Зірнуць братам у твар адкрыты.</p>
<p> </p>
<p> </p>
<h4><a id="chapter601"></a>7</h4>
<p> </p>
<p>Усе, каго насілі ногі —</p>
<p>Старыя, дзеці, — беглі з хат.</p>
<p>Як мак у полі, ўскрай дарогі</p>
<p>Стаялі тысячы дзяўчат.</p>
<p>Як сонцам, радасцю сагрэты</p>
<p>I шчасця ўсе яны паўны,</p>
<p>I кветак пышныя букеты,</p>
<p>80	Такіх жа свежых, як яны.</p>
<p>Праходзяць танкі, і танкісты</p>
<p>Букеты ловяць на хаду.</p>
<p>— Чакай, дзяўчыначка, — прыйду!</p>
<p>I танк імчыцца з шумам, свістам.</p>
<p> </p>
<p> </p>
<h4><a id="chapter602"></a>8</h4>
<p> </p>
<p>А вось дзе радасць і дзе свята,</p>
<p>Якіх не зналі Петрушы:</p>
<p>Чырвонай Арміі салдаты</p>
<p>Прывал зрабілі пры шашы!</p>
<p>— Сынкі мае вы! — урачыста</p>
<p>90	Звярнуўся дзед наш да гасцей,</p>
<p>Абняў, цалуе ён танкіста,</p>
<p>Як сына, туліць да грудзей.</p>
<p>— Браткі, галубчыкі вы нашы!</p>
<p>Мы ж вас чакалі так даўно,</p>
<p>Каб расчыніць у свет акно —</p>
<p>Даволі з нас той панскай пашы!</p>
<p> </p>
<p> </p>
<h4><a id="chapter603"></a>9</h4>
<p> </p>
<p>Танкісты ў шчыльным акружэнні</p>
<p>Дзяцей, мужчын, жанок, дзяўчат,</p>
<p>I кожны ў шчырым захапленні</p>
<p>100	Іх на руках насіць бы рад,</p>
<p>Так блізкіх ім, такіх жаданых —</p>
<p>Ці ж мала думалі пра іх?</p>
<p>I стол з абрусам даматканым</p>
<p>З'явіўся тут адкулься ўміг.</p>
<p>Рыбак няўрымстуе на месце.</p>
<p>— Браточкі! Дайце хоць зірну</p>
<p>На вас хвіліначку адну!..</p>
<p>Куды вас клікаць, дзе вам сесці?</p>
<p> </p>
<p> </p>
<h4><a id="chapter604"></a>10</h4>
<p> </p>
<p>Якія ж хлопцы вы ды хваты!</p>
<p>110	Як на падбор: адзін ў адзін!</p>
<p>Машынкі ж вашы і гарматы —</p>
<p>Ды з імі — проста на Берлін!</p>
<p>— Го, мой браток! — і дзед Куцейка</p>
<p>Пастукаў чучкаю аб бронь: —</p>
<p>Не, гэта, брат, не самасейка!</p>
<p>Вось ён які, савецкі конь!</p>
<p>Паны ж казалі, што з фанеры</p>
<p>Майструе танкі бальшавік...</p>
<p>Пасып, пан, попел на язык —</p>
<p>120	Савецкай сіле даў ты веры!</p>
<p> </p>
<p> </p>
<h4><a id="chapter605"></a>11</h4>
<p> </p>
<p>Танкісты ў шлемах, блузах сініх</p>
<p>Стаяць, смяюцца ды ў адказ</p>
<p>То той, то іншы слова кіне,</p>
<p>Дарэчы, трапна кожны раз.</p>
<p>Марына з сынам, з бабкай збоку</p>
<p>Стаяць наводшыбе адны,</p>
<p>Ды іх уважліваму воку</p>
<p>Малюнкі стрэчы ўсе відны</p>
<p>I ўсё чуваць ім дасканала.</p>
<p>130	I раптам голас: «Эй, Ігнат!</p>
<p>Пацеш малодак і дзяўчат,</p>
<p>Каб Беларусь затанцавала!»</p>
<p> </p>
<p> </p>
<h4><a id="chapter606"></a>12</h4>
<p> </p>
<p>I вось выходзіць хлопец статны,</p>
<p>Крыху смуглявы, малады,</p>
<p>Танкіст і песельнік выдатны,</p>
<p>I сам прыгожы, хоць куды.</p>
<p>А праз плячо рамень фарсісты</p>
<p>Накінут спрытнаю рукой.</p>
<p>Дзяўчат выглядваюць танкісты –</p>
<p>140	У танцы рушыць талакой.</p>
<p>Разняў гармонь танкіст удалы</p>
<p>Ды як націсне на басы —</p>
<p>I на ўсе чыста галасы</p>
<p>Вакол запелі ўсе прагалы!</p>
<p> </p>
<p> </p>
<h4><a id="chapter607"></a>13</h4>
<p> </p>
<p>I разгарэлася ігрышча —</p>
<p>Даўно такога не было.</p>
<p>Крутнецца пара, вецер свішча</p>
<p>I пыл мяце, як памяло.</p>
<p>I наш рыбак у тон баяну</p>
<p>150	Прысвісне, шчоўкне языком</p>
<p>Ды зрэдку ў бок якомусь пану</p>
<p>Пагрозіць моўчкі кулаком.</p>
<p>Баян замоўк. Да баяніста</p>
<p>Падходзіць дзед. — Скажы, браток,</p>
<p>Адкуль ты? Дзе твой край-куток?</p>
<p>А як іграеш галасіста!</p>
<p> </p>
<p> </p>
<h4><a id="chapter608"></a>14</h4>
<p> </p>
<p>Танкіст-музыка, як дзяўчына,</p>
<p>Усмешкай твар свой асвятліў.</p>
<p>— Кут мой — тутэйшая краіна,</p>
<p>160	Ды я не доўга ў ёй пажыў.</p>
<p>Я быў малы тады. Са мною</p>
<p>Была старэйшая сястра.</p>
<p>Бацькі памерлі прад вайною,</p>
<p>Мы ж засталіся без двара.</p>
<p>I вось, нібы праз павуціну,</p>
<p>Я бачу бежанскі абоз,</p>
<p>А дзядзька нас у лес павёз</p>
<p>Ды ўночы там адных пакінуў...</p>
<p> </p>
<p> </p>
<h4><a id="chapter609"></a>15</h4>
<p> </p>
<p>Марына ў моцным узрушэнні</p>
<p>170	Бліжэй к танкісту падышла.</p>
<p>Расказ аб колішнім здарэнні</p>
<p>Яе працяў нібы страла.</p>
<p>— Скажыце, будзьце так ласкавы:</p>
<p>Сястру ж та вашу звалі як?</p>
<p>Сама глядзіць у твар смуглявы,</p>
<p>Каб адшукаць знаёмы знак.</p>
<p>Танкіст сумеўся, і ў хвілінку</p>
<p>Прад ім узнік той час-пара,</p>
<p>I ён сказаў: — Мо ты — сястра?</p>
<p>180	Я помню добрую Марынку.</p>
<p> </p>
<p> </p>
<h4><a id="chapter610"></a>16</h4>
<p> </p>
<p>I тут Марына не ўтрывала —</p>
<p>Ды гэта ж ён! ды гэта ж брат!</p>
<p>На грудзі брату тварам пала.</p>
<p>— Ігнатка! брацік мой Ігнат...</p>
<p>Якія ж больш патрэбны словы?..</p>
<p>Расчынен людзям новы свет.</p>
<p>I тут жа ў чэсць яго гуртовы</p>
<p>У момант зладзілі банкет.</p>
<p>Калі ж танкісты ад'язджалі,</p>
<p>190	Іх праваджала ўсё сяло,</p>
<p>I колькі радасці было,</p>
<p>Што родных браццяў прычакалі!</p>
<p> </p>
<p> </p>
<h4><a id="chapter611"></a>17</h4>
<p> </p>
<p>Глядзеў адзін пан Богут скрыва,</p>
<p>Як воўк, уткнуўшыся ў паркан,</p>
<p>А думкі ўюцца мітусліва —</p>
<p>Чакаць адплаты трэба, пан!</p>
<p>I гаспадарыць пан ці будзе:</p>
<p>Аджыў ён час свой і — пад мост!</p>
<p>I пойдзе ўсё, як кажуць людзі,</p>
<p>200	Ні больш, ні менш, як псу пад хвост!</p>
<p>А тут яшчэ адна праява,</p>
<p>Якой ніводзін пан не рад:</p>
<p>Пакідаў зброю ўсю салдат,</p>
<p>Дахаты сунуцца аравай.</p>
<p> </p>
<p> </p>
<h4><a id="chapter612"></a>18</h4>
<p> </p>
<p>Ужо вось з тыдзень, як пан Богут</p>
<p>Свайго пільнуецца двара</p>
<p>I толькі выйдзе на дарогу,</p>
<p>Калі надарыцца пара.</p>
<p>Адна дарога, хоць без слова,</p>
<p>210	Яму насіла навіны,</p>
<p>I ён па ёй беспамылкова</p>
<p>Гадаў аб выніках вайны.</p>
<p>Стаіць пан Богут раз у схове,</p>
<p>Глядзіць — вандроўнік! Хто такі?</p>
<p>Відаць, жаўнер. О, лайдакі:</p>
<p>Усе яны ў варожай змове!</p>
<p> </p>
<p> </p>
<h4><a id="chapter613"></a>19</h4>
<p> </p>
<p>Але пан Богут далей сочыць,</p>
<p>I раптам дрогнуў ён як ліст —</p>
<p>Ці то зманулі яго вочы?</p>
<p>220	Не, гэта ён, ён, камуніст!</p>
<p>I тая ноч, і ёмкі скрутак</p>
<p>Пад стрэху сунутых папер,</p>
<p>I ўвесь астатні цёмны скутак</p>
<p>Наяўна ўспомніў ён цяпер.</p>
<p>Пад сэрцам пану замуціла.</p>
<p>Вандроўнік стомлен, бледны твар,</p>
<p>На ім ледзь значыцца загар, —</p>
<p>Ідзе, бы кара, Смык Даніла!</p>
<p> </p>
<p> </p>
<h4><a id="chapter614"></a>20</h4>
<p> </p>
<p>Ідзе ён мернаю ступою</p>
<p>230	3 маленькім клункам на кійку</p>
<p>I з нейкай думкай патайною,</p>
<p>3 такой, што пану не ў руку.</p>
<p>I на асадніцкай пляцоўцы</p>
<p>Ён затрымаў халодны зрок,</p>
<p>Нібы гаворачы: «Ну, змоўцы!</p>
<p>А ты адкажаш мне, панок!»</p>
<p>Ён зрок адводзіць з панскай дачы</p>
<p>Яго больш вабяць Петрушы</p>
<p>I сэрца блізкае душы,</p>
<p>240	Якой даўно, даўно не бачыў.</p>
<p> </p>
<p> </p>
<h4><a id="chapter615"></a>21</h4>
<p> </p>
<p>Вось ён звярнуў убок з дарогі</p>
<p>Ды нацянькі ідзе далей</p>
<p>I на знаёмыя парогі</p>
<p>Глядзіць лагодней, весялей.</p>
<p>А ў сэрцы ўсё ж няма спакою —</p>
<p>Ці знойдзе жонку і сынка?</p>
<p>I ён нясмелаю рукою</p>
<p>Адводзіць веснічкі злягка.</p>
<p>Знаёмы дворык, тая ж хата,</p>
<p>250	I ў ганку тыя ж камяні —</p>
<p>Знаёма ўсё, дзе ні зірні,</p>
<p>Але маўчыць усё зацята.</p>
<p> </p>
<p> </p>
<h4><a id="chapter616"></a>22</h4>
<p> </p>
<p>I раптам клямка — бразь! і дзверы,</p>
<p>Шась, расчыняюцца з сяней!</p>
<p>I бачыць — жонка і Валерык</p>
<p>У дружнай пары, як даўней!</p>
<p>Глядзіць Марына ўтарапёна —</p>
<p>Яна яго не пазнае,</p>
<p>I ён гукнуў, заспакаёны:</p>
<p>260	— Марынка, я! — і да яе.</p>
<p>Было ж тут радасці, уцехі!</p>
<p>Прыбеглі бабка Ева, дзед,</p>
<p>За імі ўсе суседзі ўслед —</p>
<p>Няма цяпер былой памехі!</p>
<p> </p>
<p> </p>
<h4><a id="chapter617"></a>23</h4>
<p> </p>
<p>Народ сабраўся, як на дзіва,</p>
<p>I кожан весел, кожан рад.</p>
<p>Вітаюць людзі іх жычліва:</p>
<p>Іх дні схіляюцца на лад!</p>
<p>Лямех Аўген кіўнуў Марыне:</p>
<p>270	— Ну што? не праўду я казаў?</p>
<p>Знайшоўся брат і муж не згінуў,</p>
<p>А пан, як бачыш, дуба даў!</p>
<p>— Цяпер мы, браце,— да Данілы</p>
<p>Прамовіў слова і рыбак: —</p>
<p>Дамок свой згораем сяк-так</p>
<p>I возьмем Богута мы ў вілы!</p>
<p> </p>
<p> </p>
<h4><a id="chapter618"></a>24</h4>
<p> </p>
<p>— А як жа ты, сынку, ўзяў волю? —</p>
<p>Пытае дзед: — пусцілі вас?</p>
<p>— Не, дзеду: самі іх сваволлю</p>
<p>280	Канец паклалі мы ў свой час.</p>
<p>Даніла сына туліць, песціць</p>
<p>Ды далей сказ ён свой вядзе.</p>
<p>— Да нас дайшлі аб вайне весці.</p>
<p>Разведку робім, што і дзе.</p>
<p>Паны далі з астрога драла,</p>
<p>Дазорцаў кінуўшы старых.</p>
<p>Мы дзверы прэч! а вартавых</p>
<p>На ключ саміх пазапіралі.</p>
<p> </p>
<p> </p>
<h4><a id="chapter619"></a>25</h4>
<p> </p>
<p>3 астрога выйшлі грамадою</p>
<p>290	Без угалоўніцкай шпаны.</p>
<p>Ідзём радамі, нібы к бою,</p>
<p>I з нас аж цешацца паны.</p>
<p>— Забачце, пане палкоўніку,</p>
<p>Які наш «ест» цывільны люд:</p>
<p>Ідзе без тлуму і без крыку!</p>
<p>Дык гэта ж, проша пана, цуд!</p>
<p>Палкоўнік кажа: «Жэчывісце!</p>
<p>Але наіўным, пан, не будзь:</p>
<p>Не нашы людзі то ідуць —</p>
<p>300	То ж гэта, пане, камунісці!»</p>
<p> </p>
<p>22/ХІІ 1946 – 12/І 1947 г.</p>
<p> </p>
<p> </p>
<h4><a id="chapter620"></a>***</h4>
<p> </p>
<p>Я развітаюся тут з вамі,</p>
<p>Мае людцы, мае сябры!</p>
<p>Цяпер вы сталіся ўжо самі</p>
<p>Зямлі свае гаспадары.</p>
<p>Усё, што жыць вам замінала,</p>
<p>Што прыблудзіла ў цяжкі час</p>
<p>I разгарнуцца не давала,</p>
<p>Як пыл, развеялася ўраз.</p>
<p>Сышлі са сцэны прэч магнаты,</p>
<p>Абломкі выцвіўшых вякоў.</p>
<p>Няма паноў, няма панкоў —</p>
<p>Не збудаваць ім свае хаты!</p>
<p>Мне Богут вочы намазоліў,</p>
<p>I я адзначыць дужа рад,</p>
<p>Што тут няма яго і болей</p>
<p>Сюды не прыйдзе ён назад.</p>
<p>Харом яго пайшоў пад школу</p>
<p>Для петрушоўскае дзятвы.</p>
<p>Сымон рыбак забраў стадолу,</p>
<p>Даніла — пуню і хлявы.</p>
<p>Пабудавалі сабе хаты —</p>
<p>Ну, так, да часу да пары,</p>
<p>Бо лад канчаецца стары.</p>
<p>Красуйся ж, новы лад багаты!</p>
<p> </p>
<p>22/І 1947 г.</p>
<p> </p>
<p> </p>
<p> </p>
<p> </p>
<p>Мае браты, мае суседзі,</p>
<p>Свабодны, новы польскі люд!</p>
<p>Няхай жа песняй звонкай медзі</p>
<p>Красуе наша дружба тут!</p>
<p> </p>
<p>Няхай жа стане тленню, прахам</p>
<p>Жыцця мінулага ярмо!</p>
<p>Мы пойдзем далей новьш шляхам,</p>
<p>Друг другу руку падамо!</p>
<p> </p>
<p>Сустрэнем дружна дзень наш новы,</p>
<p>У мірны рушымся паход.</p>
<p>Няхай не будзе больш згрызот</p>
<p>I змоўкнуць непрыязні словы!</p>
<p> </p>
<p>1940 – 1947 г.</p>
<p> </p>
<div class="endnote-block">
</div>
<!-- BOOK_END -->
<br/>
<hr/>
<br/>

Беларуская Палічка: <a href="http://knihi.com">http://knihi.com</a>       

<div id="random-block" style="float: right"></div>
<div style="clear: both;"></div>
</div>